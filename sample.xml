<?xml version="1.0" encoding="utf-8"?>
<!--Visit the online documentation for Zefania XML Markup-->
<!--http://bgfdb.de/zefaniaxml/bml/-->
<!--Download another Zefania XML files from-->
<!--http://sourceforge.net/projects/zefania-sharp-->
<XMLBIBLE biblename="Romanian Corrected Cornilescu Bible" revision="0" status="v" type="x-bible" version="3.0.0.9.1"
          xmlns:xsi="http://www.w3.org/2001/XMLSchema-instance" xsi:noNamespaceSchemaLocation="zef2005.xsd">
    <INFORMATION>
        <format>Zefania XML Bible Markup Language</format>
        <date>2013-09-09</date>
        <title>Romanian Corrected Cornilescu Bible</title>
        <creator>Miodrag Rechesan</creator>
        <subject>Holy Bible</subject>
        <description>RCCV is a Romanian Bible translated by Dumitru Cornilescu and corrected orthographically and
            morphologically by Miodrag Rechesan.
        </description>
        <publisher>www.Biblia.PentruViata.ro</publisher>
        <contributors>None</contributors>
        <type>Bible</type>
        <identifier>RCCV</identifier>
        <source>http://www.Biblia.PentruViata.ro</source>
        <language>RUM</language>
        <coverage>Worldwide</coverage>
        <rights/>
    </INFORMATION>
    <BIBLEBOOK bname="Geneza" bnumber="1">
        <CHAPTER cnumber="1">
            <VERS vnumber="1">La început, Dumnezeu a făcut cerurile şi pământul.
            </VERS>
            <VERS vnumber="2">Pământul era pustiu şi gol; peste faţa adâncului de ape era întuneric, şi Duhul lui
                Dumnezeu Se mişca pe deasupra apelor.
            </VERS>
            <VERS vnumber="3">Dumnezeu a zis: „Să fie lumină!” Şi a fost lumină.
            </VERS>
            <VERS vnumber="4">Dumnezeu a văzut că lumina era bună; şi Dumnezeu a despărţit lumina de întuneric.
            </VERS>
            <VERS vnumber="5">Dumnezeu a numit lumina zi, iar întunericul l-a numit noapte. Astfel, a fost o seară, şi
                apoi a fost o dimineaţă: aceasta a fost ziua întâi.
            </VERS>
            <VERS vnumber="6">Dumnezeu a zis: „Să fie o întindere între ape, şi ea să despartă apele de ape.”
            </VERS>
            <VERS vnumber="7">Şi Dumnezeu a făcut întinderea, şi ea a despărţit apele care sunt dedesubtul întinderii de
                apele care sunt deasupra întinderii. Şi aşa a fost.
            </VERS>
            <VERS vnumber="8">Dumnezeu a numit întinderea cer. Astfel, a fost o seară, şi apoi a fost o dimineaţă:
                aceasta a fost ziua a doua.
            </VERS>
            <VERS vnumber="9">Dumnezeu a zis: „Să se strângă la un loc apele care sunt dedesubtul cerului şi să se arate
                uscatul!” Şi aşa a fost.
            </VERS>
            <VERS vnumber="10">Dumnezeu a numit uscatul pământ, iar grămada de ape a numit-o mări. Dumnezeu a văzut că
                lucrul acesta era bun.
            </VERS>
            <VERS vnumber="11">Apoi Dumnezeu a zis: „Să dea pământul verdeaţă, iarbă cu sămânţă, pomi roditori, care să
                facă rod după soiul lor şi care să aibă în ei sămânţa lor pe pământ.” Şi aşa a fost.
            </VERS>
            <VERS vnumber="12">Pământul a dat verdeaţă, iarbă cu sămânţă după soiul ei şi pomi care fac rod şi care îşi
                au sămânţa în ei, după soiul lor. Dumnezeu a văzut că lucrul acesta era bun.
            </VERS>
            <VERS vnumber="13">Astfel, a fost o seară, şi apoi a fost o dimineaţă: aceasta a fost ziua a treia.
            </VERS>
            <VERS vnumber="14">Dumnezeu a zis: „Să fie nişte luminători în întinderea cerului, ca să despartă ziua de
                noapte; ei să fie nişte semne care să arate vremurile, zilele şi anii;
            </VERS>
            <VERS vnumber="15">şi să slujească de luminători în întinderea cerului, ca să lumineze pământul.” Şi aşa a
                fost.
            </VERS>
            <VERS vnumber="16">Dumnezeu a făcut cei doi mari luminători, şi anume: luminătorul cel mai mare ca să
                stăpânească ziua, şi luminătorul cel mai mic ca să stăpânească noaptea; a făcut şi stelele.
            </VERS>
            <VERS vnumber="17">Dumnezeu i-a aşezat în întinderea cerului ca să lumineze pământul,
            </VERS>
            <VERS vnumber="18">să stăpânească ziua şi noaptea şi să despartă lumina de întuneric. Dumnezeu a văzut că
                lucrul acesta era bun.
            </VERS>
            <VERS vnumber="19">Astfel, a fost o seară, şi apoi a fost o dimineaţă: aceasta a fost ziua a patra.
            </VERS>
            <VERS vnumber="20">Dumnezeu a zis: „Să mişune apele de vieţuitoare şi să zboare păsări deasupra pământului
                pe întinderea cerului.”
            </VERS>
            <VERS vnumber="21">Dumnezeu a făcut peştii cei mari şi toate vieţuitoarele care se mişcă şi de care mişună
                apele, după soiurile lor; a făcut şi orice pasăre înaripată după soiul ei. Dumnezeu a văzut că erau
                bune.
            </VERS>
            <VERS vnumber="22">Dumnezeu le-a binecuvântat şi a zis: „Creşteţi, înmulţiţi-vă şi umpleţi apele mărilor; să
                se înmulţească şi păsările pe pământ.”
            </VERS>
            <VERS vnumber="23">Astfel a fost o seară, şi apoi a fost o dimineaţă: aceasta a fost ziua a cincea.
            </VERS>
            <VERS vnumber="24">Dumnezeu a zis: „Să dea pământul vieţuitoare după soiul lor, vite, târâtoare şi fiare
                pământeşti, după soiul lor.” Şi aşa a fost.
            </VERS>
            <VERS vnumber="25">Dumnezeu a făcut fiarele pământului după soiul lor, vitele după soiul lor şi toate
                târâtoarele pământului după soiul lor. Dumnezeu a văzut că erau bune.
            </VERS>
            <VERS vnumber="26">Apoi Dumnezeu a zis: „Să facem om după chipul Nostru, după asemănarea Noastră; el să
                stăpânească peste peştii mării, peste păsările cerului, peste vite, peste tot pământul şi peste toate
                târâtoarele care se mişcă pe pământ.”
            </VERS>
            <VERS vnumber="27">Dumnezeu a făcut pe om după chipul Său, l-a făcut după chipul lui Dumnezeu; parte
                bărbătească şi parte femeiască i-a făcut.
            </VERS>
            <VERS vnumber="28">Dumnezeu i-a binecuvântat şi Dumnezeu le-a zis: „Creşteţi, înmulţiţi-vă, umpleţi pământul
                şi supuneţi-l; şi stăpâniţi peste peştii mării, peste păsările cerului şi peste orice vieţuitoare care
                se mişcă pe pământ.”
            </VERS>
            <VERS vnumber="29">Şi Dumnezeu a zis: „Iată că v-am dat orice iarbă care face sămânţă şi care este pe faţa
                întregului pământ şi orice pom care are în el rod cu sămânţă: aceasta să fie hrana voastră.
            </VERS>
            <VERS vnumber="30">Iar tuturor fiarelor pământului, tuturor păsărilor cerului şi tuturor vietăţilor care se
                mişcă pe pământ, care au în ele o suflare de viaţă, le-am dat ca hrană toată iarba verde.” Şi aşa a
                fost.
            </VERS>
            <VERS vnumber="31">Dumnezeu S-a uitat la tot ce făcuse; şi iată că erau foarte bune. Astfel, a fost o seară,
                şi apoi a fost o dimineaţă: aceasta a fost ziua a şasea.
            </VERS>
        </CHAPTER>
        <CHAPTER cnumber="2">
            <VERS vnumber="1">Astfel au fost sfârşite cerurile şi pământul şi toată oştirea lor.
            </VERS>
            <VERS vnumber="2">În ziua a şaptea, Dumnezeu Şi-a sfârşit lucrarea pe care o făcuse; şi în ziua a şaptea S-a
                odihnit de toată lucrarea Lui pe care o făcuse.
            </VERS>
            <VERS vnumber="3">Dumnezeu a binecuvântat ziua a şaptea şi a sfinţit-o, pentru că în ziua aceasta S-a
                odihnit de toată lucrarea Lui pe care o zidise şi o făcuse.
            </VERS>
            <VERS vnumber="4">Iată istoria cerurilor şi a pământului, când au fost făcute.
            </VERS>
            <VERS vnumber="5">În ziua când a făcut Domnul Dumnezeu un pământ şi ceruri, nu era încă pe pământ niciun
                copăcel de câmp şi nicio iarbă de pe câmp nu încolţea încă: fiindcă Domnul Dumnezeu nu dăduse încă
                ploaie pe pământ şi nu era niciun om ca să lucreze pământul.
            </VERS>
            <VERS vnumber="6">Ci un abur se ridica de pe pământ şi uda toată faţa pământului.
            </VERS>
            <VERS vnumber="7">Domnul Dumnezeu a făcut pe om din ţărâna pământului, i-a suflat în nări suflare de viaţă,
                şi omul s-a făcut astfel un suflet viu.
            </VERS>
            <VERS vnumber="8">Apoi Domnul Dumnezeu a sădit o grădină în Eden, spre răsărit; şi a pus acolo pe omul pe
                care-l întocmise.
            </VERS>
            <VERS vnumber="9">Domnul Dumnezeu a făcut să răsară din pământ tot felul de pomi, plăcuţi la vedere şi buni
                la mâncare, şi pomul vieţii în mijlocul grădinii, şi pomul cunoştinţei binelui şi răului.
            </VERS>
            <VERS vnumber="10">Un râu ieşea din Eden şi uda grădina; şi de acolo se împărţea şi se făcea patru braţe.
            </VERS>
            <VERS vnumber="11">Numele celui dintâi este Pison; el înconjoară toată ţara Havila, unde se găseşte aur.
            </VERS>
            <VERS vnumber="12">Aurul din ţara aceasta este bun; acolo se găseşte şi bedelion şi piatră de onix.
            </VERS>
            <VERS vnumber="13">Numele râului al doilea este Ghihon; el înconjoară toată ţara Cuş.
            </VERS>
            <VERS vnumber="14">Numele celui de al treilea este Hidechel: el curge la răsăritul Asiriei. Al patrulea râu
                este Eufratul.
            </VERS>
            <VERS vnumber="15">Domnul Dumnezeu a luat pe om şi l-a aşezat în grădina Edenului, ca s-o lucreze şi s-o
                păzească.
            </VERS>
            <VERS vnumber="16">Domnul Dumnezeu a dat omului porunca aceasta: „Poţi să mănânci după plăcere din orice pom
                din grădină;
            </VERS>
            <VERS vnumber="17">dar din pomul cunoştinţei binelui şi răului să nu mănânci, căci în ziua în care vei mânca
                din el vei muri negreşit.”
            </VERS>
            <VERS vnumber="18">Domnul Dumnezeu a zis: „Nu este bine ca omul să fie singur; am să-i fac un ajutor
                potrivit pentru el.”
            </VERS>
            <VERS vnumber="19">Domnul Dumnezeu a făcut din pământ toate fiarele câmpului şi toate păsările cerului; şi
                le-a adus la om, ca să vadă cum are să le numească; şi orice nume pe care-l dădea omul fiecărei
                vieţuitoare, acela-i era numele.
            </VERS>
            <VERS vnumber="20">Şi omul a pus nume tuturor vitelor, păsărilor cerului şi tuturor fiarelor câmpului; dar
                pentru om nu s-a găsit niciun ajutor care să i se potrivească.
            </VERS>
            <VERS vnumber="21">Atunci Domnul Dumnezeu a trimis un somn adânc peste om, şi omul a adormit; Domnul
                Dumnezeu a luat una din coastele lui şi a închis carnea la locul ei.
            </VERS>
            <VERS vnumber="22">Din coasta pe care o luase din om, Domnul Dumnezeu a făcut o femeie şi a adus-o la om.
            </VERS>
            <VERS vnumber="23">Şi omul a zis: „Iată în sfârşit aceea care este os din oasele mele şi carne din carnea
                mea! Ea se va numi „femeie”, pentru că a fost luată din om.”
            </VERS>
            <VERS vnumber="24">De aceea va lăsa omul pe tatăl său şi pe mama sa, şi se va lipi de nevasta sa şi se vor
                face un singur trup.
            </VERS>
            <VERS vnumber="25">Omul şi nevasta lui erau amândoi goi şi nu le era ruşine.
            </VERS>
        </CHAPTER>
        <CHAPTER cnumber="3">
            <VERS vnumber="1">Şarpele era mai şiret decât toate fiarele câmpului pe care le făcuse Domnul Dumnezeu. El a
                zis femeii: „Oare a zis Dumnezeu cu adevărat: „Să nu mâncaţi din toţi pomii din grădină”?”
            </VERS>
            <VERS vnumber="2">Femeia a răspuns şarpelui: „Putem să mâncăm din rodul tuturor pomilor din grădină.
            </VERS>
            <VERS vnumber="3">Dar despre rodul pomului din mijlocul grădinii, Dumnezeu a zis: „Să nu mâncaţi din el şi
                nici să nu vă atingeţi de el, ca să nu muriţi.”
            </VERS>
            <VERS vnumber="4">Atunci şarpele a zis femeii: „Hotărât, că nu veţi muri,
            </VERS>
            <VERS vnumber="5">dar Dumnezeu ştie că, în ziua când veţi mânca din el, vi se vor deschide ochii şi veţi fi
                ca Dumnezeu, cunoscând binele şi răul.”
            </VERS>
            <VERS vnumber="6">Femeia a văzut că pomul era bun de mâncat şi plăcut de privit şi că pomul era de dorit ca
                să deschidă cuiva mintea. A luat deci din rodul lui şi a mâncat; a dat şi bărbatului ei, care era lângă
                ea, şi bărbatul a mâncat şi el.
            </VERS>
            <VERS vnumber="7">Atunci li s-au deschis ochii la amândoi; au cunoscut că erau goi, au cusut laolaltă frunze
                de smochin şi şi-au făcut şorţuri din ele.
            </VERS>
            <VERS vnumber="8">Atunci au auzit glasul Domnului Dumnezeu care umbla prin grădină în răcoarea zilei: şi
                omul şi nevasta lui s-au ascuns de faţa Domnului Dumnezeu printre pomii din grădină.
            </VERS>
            <VERS vnumber="9">Dar Domnul Dumnezeu a chemat pe om şi i-a zis: „Unde eşti?”
            </VERS>
            <VERS vnumber="10">El a răspuns: „Ţi-am auzit glasul în grădină; şi mi-a fost frică, pentru că eram gol, şi
                m-am ascuns.”
            </VERS>
            <VERS vnumber="11">Şi Domnul Dumnezeu a zis: „Cine ţi-a spus că eşti gol? Nu cumva ai mâncat din pomul din
                care îţi poruncisem să nu mănânci?”
            </VERS>
            <VERS vnumber="12">Omul a răspuns: „Femeia pe care mi-ai dat-o ca să fie lângă mine, ea mi-a dat din pom şi
                am mâncat.”
            </VERS>
            <VERS vnumber="13">Şi Domnul Dumnezeu a zis femeii: „Ce ai făcut?” Femeia a răspuns: „Şarpele m-a amăgit şi
                am mâncat din pom.”
            </VERS>
            <VERS vnumber="14">Domnul Dumnezeu a zis şarpelui: „Fiindcă ai făcut lucrul acesta, blestemat eşti între
                toate vitele şi între toate fiarele de pe câmp; în toate zilele vieţii tale să te târăşti pe pântece şi
                să mănânci ţărână.
            </VERS>
            <VERS vnumber="15">Vrăjmăşie voi pune între tine şi femeie, între sămânţa ta şi sămânţa ei. Aceasta îţi va
                zdrobi capul, şi tu îi vei zdrobi călcâiul.”
            </VERS>
            <VERS vnumber="16">Femeii i-a zis: „Voi mări foarte mult suferinţa şi însărcinarea ta; cu durere vei naşte
                copii, şi dorinţele tale se vor ţine după bărbatul tău, iar el va stăpâni peste tine.”
            </VERS>
            <VERS vnumber="17">Omului i-a zis: „Fiindcă ai ascultat de glasul nevestei tale şi ai mâncat din pomul
                despre care îţi poruncisem: „Să nu mănânci deloc din el”, blestemat este acum pământul din pricina ta.
                Cu multă trudă să-ţi scoţi hrana din el în toate zilele vieţii tale;
            </VERS>
            <VERS vnumber="18">spini şi pălămidă să-ţi dea şi să mănânci iarba de pe câmp.
            </VERS>
            <VERS vnumber="19">În sudoarea feţei tale să-ţi mănânci pâinea, până te vei întoarce în pământ, căci din el
                ai fost luat; căci ţărână eşti şi în ţărână te vei întoarce.”
            </VERS>
            <VERS vnumber="20">Adam a pus nevestei sale numele Eva: căci ea a fost mama tuturor celor vii.
            </VERS>
            <VERS vnumber="21">Domnul Dumnezeu a făcut lui Adam şi nevestei lui haine de piele şi i-a îmbrăcat cu ele.
            </VERS>
            <VERS vnumber="22">Domnul Dumnezeu a zis: „Iată că omul a ajuns ca unul din Noi, cunoscând binele şi răul.
                Să-l împiedicăm, dar, acum ca nu cumva să-şi întindă mâna, să ia şi din pomul vieţii, să mănânce din el
                şi să trăiască în veci.”
            </VERS>
            <VERS vnumber="23">De aceea Domnul Dumnezeu l-a izgonit din grădina Edenului, ca să lucreze pământul din
                care fusese luat.
            </VERS>
            <VERS vnumber="24">Astfel a izgonit El pe Adam; şi la răsăritul grădinii Edenului a pus nişte heruvimi, care
                să învârtească o sabie învăpăiată, ca să păzească drumul care duce la pomul vieţii.
            </VERS>
        </CHAPTER>
        <CHAPTER cnumber="4">
            <VERS vnumber="1">Adam s-a împreunat cu nevasta sa Eva; ea a rămas însărcinată şi a născut pe Cain. Şi a
                zis: „Am căpătat un om cu ajutorul Domnului!”
            </VERS>
            <VERS vnumber="2">A mai născut şi pe fratele său Abel. Abel era cioban, iar Cain era plugar.
            </VERS>
            <VERS vnumber="3">După o bucată de vreme, Cain a adus Domnului o jertfă de mâncare din roadele pământului.
            </VERS>
            <VERS vnumber="4">Abel a adus şi el o jertfă de mâncare din oile întâi născute ale turmei lui şi din
                grăsimea lor. Domnul a privit cu plăcere spre Abel şi spre jertfa lui;
            </VERS>
            <VERS vnumber="5">dar spre Cain şi spre jertfa lui n-a privit cu plăcere. Cain s-a mâniat foarte tare şi i
                s-a posomorât faţa.
            </VERS>
            <VERS vnumber="6">Şi Domnul a zis lui Cain: „Pentru ce te-ai mâniat şi pentru ce ţi s-a posomorât faţa?
            </VERS>
            <VERS vnumber="7">Nu-i aşa? Dacă faci bine, vei fi bine primit; dar dacă faci rău, păcatul pândeşte la uşă;
                dorinţa lui se ţine după tine, dar tu să-l stăpâneşti.”
            </VERS>
            <VERS vnumber="8">Însă Cain a zis fratelui său Abel: „Haidem să ieşim la câmp.” Dar pe când erau la câmp,
                Cain s-a ridicat împotriva fratelui său Abel şi l-a omorât.
            </VERS>
            <VERS vnumber="9">Domnul a zis lui Cain: „Unde este fratele tău Abel?” El a răspuns: „Nu ştiu. Sunt eu
                păzitorul fratelui meu?”
            </VERS>
            <VERS vnumber="10">Şi Dumnezeu a zis: „Ce ai făcut? Glasul sângelui fratelui tău strigă din pământ la Mine.
            </VERS>
            <VERS vnumber="11">Acum blestemat eşti tu, izgonit din ogorul acesta, care şi-a deschis gura ca să primească
                din mâna ta sângele fratelui tău!
            </VERS>
            <VERS vnumber="12">Când vei lucra pământul, să nu-ţi mai dea bogăţia lui. Pribeag şi fugar să fii pe
                pământ.”
            </VERS>
            <VERS vnumber="13">Cain a zis Domnului: „Pedeapsa mea e prea mare ca s-o pot suferi.
            </VERS>
            <VERS vnumber="14">Iată că Tu mă izgoneşti azi de pe faţa pământului; eu va trebui să mă ascund de faţa Ta
                şi să fiu pribeag şi fugar pe pământ; şi oricine mă va găsi, mă va omorî.”
            </VERS>
            <VERS vnumber="15">Domnul i-a zis: „Nicidecum; ci dacă va omorî cineva pe Cain, Cain să fie răzbunat de
                şapte ori.” Şi Domnul a hotărât un semn pentru Cain, ca oricine îl va găsi să nu-l omoare.
            </VERS>
            <VERS vnumber="16">Apoi, Cain a ieşit din faţa Domnului şi a locuit în ţara Nod, la răsărit de Eden.
            </VERS>
            <VERS vnumber="17">Cain s-a împreunat cu nevasta sa; ea a rămas însărcinată şi a născut pe Enoh. El a
                început apoi să zidească o cetate şi a pus acestei cetăţi numele fiului său Enoh.
            </VERS>
            <VERS vnumber="18">Enoh a fost tatăl lui Irad; Irad a fost tatăl lui Mehuiael; Mehuiael a fost tatăl lui
                Metuşael; şi Metuşael a fost tatăl lui Lameh.
            </VERS>
            <VERS vnumber="19">Lameh şi-a luat două neveste: numele uneia era Ada, şi numele celeilalte era Ţila.
            </VERS>
            <VERS vnumber="20">Ada a născut pe Iabal: el a fost tatăl celor ce locuiesc în corturi şi păzesc vitele.
            </VERS>
            <VERS vnumber="21">Numele fratelui său era Iubal: el a fost tatăl tuturor celor ce cântă cu lăuta şi cu
                cavalul.
            </VERS>
            <VERS vnumber="22">Ţila, de partea ei, a născut şi ea pe Tubal-Cain, făuritorul tuturor uneltelor de aramă
                şi de fier. Sora lui Tubal-Cain era Naama.
            </VERS>
            <VERS vnumber="23">Lameh a zis nevestelor sale: „Ada şi Ţila, ascultaţi glasul meu! Nevestele lui Lameh,
                ascultaţi cuvântul meu! Am omorât un om pentru rana mea şi un tânăr pentru vânătăile mele.
            </VERS>
            <VERS vnumber="24">Cain va fi răzbunat de şapte ori, iar Lameh de şaptezeci de ori câte şapte.”
            </VERS>
            <VERS vnumber="25">Adam s-a împreunat iarăşi cu nevasta sa; ea a născut un fiu şi i-a pus numele Set;
                „căci”, a zis ea, „Dumnezeu mi-a dat o altă sămânţă în locul lui Abel, pe care l-a ucis Cain.”
            </VERS>
            <VERS vnumber="26">Lui Set i s-a născut şi lui un fiu şi i-a pus numele Enos. Atunci au început oamenii să
                cheme Numele Domnului.
            </VERS>
        </CHAPTER>
        <CHAPTER cnumber="5">
            <VERS vnumber="1">Iată cartea neamurilor lui Adam. În ziua când a făcut Dumnezeu pe om, l-a făcut după
                asemănarea lui Dumnezeu.
            </VERS>
            <VERS vnumber="2">I-a făcut parte bărbătească şi parte femeiască, i-a binecuvântat şi le-a dat numele de
                „om”, în ziua când au fost făcuţi.
            </VERS>
            <VERS vnumber="3">La vârsta de o sută treizeci de ani, Adam a născut un fiu după chipul şi asemănarea lui şi
                i-a pus numele Set.
            </VERS>
            <VERS vnumber="4">După naşterea lui Set, Adam a trăit opt sute de ani; şi a născut fii şi fiice.
            </VERS>
            <VERS vnumber="5">Toate zilele pe care le-a trăit Adam au fost de nouă sute treizeci de ani; apoi a murit.
            </VERS>
            <VERS vnumber="6">La vârsta de o sută cinci ani, Set a născut pe Enos.
            </VERS>
            <VERS vnumber="7">După naşterea lui Enos, Set a mai trăit opt sute şapte ani şi a născut fii şi fiice.
            </VERS>
            <VERS vnumber="8">Toate zilele lui Set au fost de nouă sute doisprezece ani; apoi a murit.
            </VERS>
            <VERS vnumber="9">La vârsta de nouăzeci de ani, Enos a născut pe Cainan.
            </VERS>
            <VERS vnumber="10">După naşterea lui Cainan, Enos a mai trăit opt sute cincisprezece ani şi a născut fii şi
                fiice.
            </VERS>
            <VERS vnumber="11">Toate zilele lui Enos au fost de nouă sute cinci ani; apoi a murit.
            </VERS>
            <VERS vnumber="12">La vârsta de şaptezeci de ani, Cainan a născut pe Mahalaleel.
            </VERS>
            <VERS vnumber="13">După naşterea lui Mahalaleel, Cainan a mai trăit opt sute patruzeci de ani; şi a născut
                fii şi fiice.
            </VERS>
            <VERS vnumber="14">Toate zilele lui Cainan au fost de nouă sute zece ani; apoi a murit.
            </VERS>
            <VERS vnumber="15">La vârsta de şaizeci şi cinci de ani, Mahalaleel a născut pe Iared.
            </VERS>
            <VERS vnumber="16">După naşterea lui Iared, Mahalaleel a mai trăit opt sute treizeci de ani; şi a născut fii
                şi fiice.
            </VERS>
            <VERS vnumber="17">Toate zilele lui Mahalaleel au fost de opt sute nouăzeci şi cinci de ani; apoi a murit.
            </VERS>
            <VERS vnumber="18">La vârsta de o sută şaizeci şi doi de ani, Iared a născut pe Enoh.
            </VERS>
            <VERS vnumber="19">După naşterea lui Enoh, Iared a mai trăit opt sute de ani; şi a născut fii şi fiice.
            </VERS>
            <VERS vnumber="20">Toate zilele lui Iared au fost de nouă sute şaizeci şi doi de ani; apoi a murit.
            </VERS>
            <VERS vnumber="21">La vârsta de şaizeci şi cinci de ani, Enoh a născut pe Metusala.
            </VERS>
            <VERS vnumber="22">După naşterea lui Metusala, Enoh a umblat cu Dumnezeu trei sute de ani; şi a născut fii
                şi fiice.
            </VERS>
            <VERS vnumber="23">Toate zilele lui Enoh au fost trei sute şaizeci şi cinci de ani.
            </VERS>
            <VERS vnumber="24">Enoh a umblat cu Dumnezeu; apoi nu s-a mai văzut, pentru că l-a luat Dumnezeu.
            </VERS>
            <VERS vnumber="25">La vârsta de o sută optzeci şi şapte de ani, Metusala a născut pe Lameh.
            </VERS>
            <VERS vnumber="26">După naşterea lui Lameh, Metusala a mai trăit şapte sute optzeci şi doi de ani; şi a
                născut fii şi fiice.
            </VERS>
            <VERS vnumber="27">Toate zilele lui Metusala au fost de nouă sute şaizeci şi nouă de ani; apoi a murit.
            </VERS>
            <VERS vnumber="28">La vârsta de o sută optzeci şi doi de ani, Lameh a născut un fiu.
            </VERS>
            <VERS vnumber="29">El i-a pus numele Noe, zicând: „Acesta ne va mângâia pentru osteneala şi truda mâinilor
                noastre, care vin din acest pământ pe care l-a blestemat Domnul.”
            </VERS>
            <VERS vnumber="30">După naşterea lui Noe, Lameh a mai trăit cinci sute nouăzeci şi cinci de ani; şi a născut
                fii şi fiice.
            </VERS>
            <VERS vnumber="31">Toate zilele lui Lameh au fost de şapte sute şaptezeci şi şapte de ani; apoi a murit.
            </VERS>
            <VERS vnumber="32">Noe, la vârsta de cinci sute de ani, a născut pe Sem, Ham şi Iafet.
            </VERS>
        </CHAPTER>
        <CHAPTER cnumber="6">
            <VERS vnumber="1">Când au început oamenii să se înmulţească pe faţa pământului şi li s-au născut fete,
            </VERS>
            <VERS vnumber="2">fiii lui Dumnezeu au văzut că fetele oamenilor erau frumoase; şi din toate şi-au luat de
                neveste pe acelea pe care şi le-au ales.
            </VERS>
            <VERS vnumber="3">Atunci Domnul a zis: „Duhul Meu nu va rămâne pururi în om, căci şi omul nu este decât
                carne păcătoasă: totuşi zilele lui vor fi de o sută douăzeci de ani.”
            </VERS>
            <VERS vnumber="4">Uriaşii erau pe pământ în vremurile acelea şi chiar şi după ce s-au împreunat fiii lui
                Dumnezeu cu fetele oamenilor şi le-au născut ele copii: aceştia erau vitejii care au fost în vechime,
                oameni cu nume.
            </VERS>
            <VERS vnumber="5">Domnul a văzut că răutatea omului era mare pe pământ şi că toate întocmirile gândurilor
                din inima lui erau îndreptate în fiecare zi numai spre rău.
            </VERS>
            <VERS vnumber="6">I-a părut rău Domnului că a făcut pe om pe pământ şi S-a mâhnit în inima Lui.
            </VERS>
            <VERS vnumber="7">Şi Domnul a zis: „Am să şterg de pe faţa pământului pe omul pe care l-am făcut, de la om
                până la vite, până la târâtoare şi până la păsările cerului; căci Îmi pare rău că i-am făcut.”
            </VERS>
            <VERS vnumber="8">Dar Noe a căpătat milă înaintea Domnului.
            </VERS>
            <VERS vnumber="9">Iată care sunt urmaşii lui Noe. Noe era un om neprihănit şi fără pată între cei din vremea
                lui: Noe umbla cu Dumnezeu.
            </VERS>
            <VERS vnumber="10">Noe a născut trei fii: Sem, Ham şi Iafet.
            </VERS>
            <VERS vnumber="11">Pământul era stricat înaintea lui Dumnezeu, pământul era plin de silnicie.
            </VERS>
            <VERS vnumber="12">Dumnezeu S-a uitat spre pământ şi iată că pământul era stricat; căci orice făptură îşi
                stricase calea pe pământ.
            </VERS>
            <VERS vnumber="13">Atunci Dumnezeu a zis lui Noe: „Sfârşitul oricărei făpturi este hotărât înaintea Mea,
                fiindcă au umplut pământul de silnicie; iată, am să-i nimicesc împreună cu pământul.
            </VERS>
            <VERS vnumber="14">Fă-ţi o corabie din lemn de gofer; corabia aceasta s-o împarţi în cămăruţe şi s-o
                tencuieşti cu smoală pe dinăuntru şi pe din afară.
            </VERS>
            <VERS vnumber="15">Iată cum s-o faci: corabia să aibă trei sute de coţi în lungime, cincizeci de coţi în
                lăţime şi treizeci de coţi în înălţime.
            </VERS>
            <VERS vnumber="16">Să faci corăbiei o fereastră, sus, lată de un cot; uşa s-o pui în latura corăbiei; şi să
                faci un rând de cămări jos, altul la mijloc şi altul sus.
            </VERS>
            <VERS vnumber="17">Şi iată că Eu am să fac să vină un potop de ape pe pământ, ca să nimicească orice făptură
                de sub cer, care are suflare de viaţă; tot ce este pe pământ va pieri.
            </VERS>
            <VERS vnumber="18">Dar cu tine fac un legământ; să intri în corabie, tu şi fiii tăi, nevasta ta şi nevestele
                fiilor tăi împreună cu tine.
            </VERS>
            <VERS vnumber="19">Din tot ce trăieşte, din orice făptură, să iei în corabie câte două din fiecare soi, ca
                să le ţii vii cu tine: să fie o parte bărbătească şi o parte femeiască.
            </VERS>
            <VERS vnumber="20">Din păsări după soiul lor, din vite după soiul lor şi din toate târâtoarele de pe pământ
                după soiul lor, să vină la tine înăuntru câte două din fiecare soi, ca să le ţii cu viaţă.
            </VERS>
            <VERS vnumber="21">Şi tu ia-ţi din toate bucatele care se mănâncă şi fă-ţi merinde din ele, ca să-ţi
                slujească de hrană ţie şi lor.”
            </VERS>
            <VERS vnumber="22">Aşa a şi făcut Noe: a făcut tot ce-i poruncise Dumnezeu.
            </VERS>
        </CHAPTER>
        <CHAPTER cnumber="7">
            <VERS vnumber="1">Domnul a zis lui Noe: „Intră în corabie, tu şi toată casa ta; căci te-am văzut fără
                prihană înaintea Mea în neamul acesta de oameni.
            </VERS>
            <VERS vnumber="2">Ia cu tine câte şapte perechi din toate dobitoacele curate, câte o parte bărbătească şi
                câte o parte femeiască; o pereche din dobitoacele care nu sunt curate, câte o parte bărbătească şi câte
                o parte femeiască;
            </VERS>
            <VERS vnumber="3">şi câte şapte perechi, de asemenea, din păsările cerului, câte o parte bărbătească şi câte
                o parte femeiască, pentru ca să le ţii vie sămânţa pe toată faţa pământului.
            </VERS>
            <VERS vnumber="4">Căci după şapte zile, voi face să plouă pe pământ patruzeci de zile şi patruzeci de nopţi;
                şi voi şterge astfel de pe faţa pământului toate făpturile pe care le-am făcut.”
            </VERS>
            <VERS vnumber="5">Noe a făcut tot ce-i poruncise Domnul.
            </VERS>
            <VERS vnumber="6">Noe era de şase sute de ani când a venit potopul pe pământ.
            </VERS>
            <VERS vnumber="7">Şi Noe a intrat în corabie cu fiii săi, cu nevasta sa şi cu nevestele fiilor săi, din
                pricina apelor potopului.
            </VERS>
            <VERS vnumber="8">Din dobitoacele curate şi din dobitoacele necurate, din păsări şi din tot ce se târăşte pe
                pământ,
            </VERS>
            <VERS vnumber="9">au intrat în corabie la Noe, două câte două, câte o parte bărbătească şi câte o parte
                femeiască, aşa cum poruncise Dumnezeu lui Noe.
            </VERS>
            <VERS vnumber="10">După cele şapte zile, au venit apele potopului pe pământ.
            </VERS>
            <VERS vnumber="11">În anul al şase sutelea al vieţii lui Noe, în luna a doua, în ziua a şaptesprezecea a
                lunii, în ziua aceea, s-au rupt toate izvoarele Adâncului celui mare şi s-au deschis stăvilarele
                cerurilor.
            </VERS>
            <VERS vnumber="12">Ploaia a căzut pe pământ patruzeci de zile şi patruzeci de nopţi.
            </VERS>
            <VERS vnumber="13">În aceeaşi zi au intrat în corabie: Noe, Sem, Ham şi Iafet, fiii lui Noe, nevasta lui Noe
                şi cele trei neveste ale fiilor lui cu ei:
            </VERS>
            <VERS vnumber="14">ei şi toate fiarele câmpului după soiul lor, toate vitele după soiul lor, toate
                târâtoarele care se târăsc pe pământ după soiul lor, toate păsările după soiul lor, toate păsărelele,
                tot ce are aripi.
            </VERS>
            <VERS vnumber="15">Au intrat în corabie la Noe, două câte două, din orice făptură care are suflare de viaţă.
            </VERS>
            <VERS vnumber="16">Cele care au intrat, erau câte o parte bărbătească şi câte o parte femeiască, din orice
                făptură, după cum poruncise Dumnezeu lui Noe. Apoi Domnul a închis uşa după el.
            </VERS>
            <VERS vnumber="17">Potopul a fost patruzeci de zile pe pământ. Apele au crescut şi au ridicat corabia, şi ea
                s-a înălţat deasupra pământului.
            </VERS>
            <VERS vnumber="18">Apele au ajuns mari şi au crescut foarte mult pe pământ, şi corabia plutea pe deasupra
                apelor.
            </VERS>
            <VERS vnumber="19">Apele au ajuns din ce în ce mai mari şi toţi munţii înalţi, care sunt sub cerul întreg,
                au fost acoperiţi.
            </VERS>
            <VERS vnumber="20">Cu cincisprezece coţi s-au înălţat apele deasupra munţilor, care au fost acoperiţi.
            </VERS>
            <VERS vnumber="21">Şi a pierit orice făptură care se mişca pe pământ, atât păsările, cât şi vitele şi
                fiarele, tot ce se târa pe pământ şi toţi oamenii.
            </VERS>
            <VERS vnumber="22">Tot ce răsufla, tot ce avea suflare de duh de viaţă în nări, tot ce era pe pământul
                uscat, a murit.
            </VERS>
            <VERS vnumber="23">Toate făpturile care erau pe faţa pământului au fost nimicite, de la om până la vite,
                până la târâtoare şi până la păsările cerului: au fost nimicite de pe pământ. N-a rămas decât Noe şi ce
                era cu el în corabie.
            </VERS>
            <VERS vnumber="24">Apele au fost mari pe pământ o sută cincizeci de zile.
            </VERS>
        </CHAPTER>
        <CHAPTER cnumber="8">
            <VERS vnumber="1">Dumnezeu Şi-a adus aminte de Noe, de toate vieţuitoarele şi de toate vitele care erau cu
                el în corabie; şi Dumnezeu a făcut să sufle un vânt pe pământ, şi apele s-au potolit.
            </VERS>
            <VERS vnumber="2">Izvoarele Adâncului şi stăvilarele cerurilor au fost închise, şi ploaia din cer a fost
                oprită.
            </VERS>
            <VERS vnumber="3">Apele au scăzut de pe faţa pământului, scurgându-se şi împuţinându-se, şi, după o sută
                cincizeci de zile, apele s-au micşorat.
            </VERS>
            <VERS vnumber="4">În luna a şaptea, în ziua a şaptesprezecea a lunii, corabia s-a oprit pe munţii Ararat.
            </VERS>
            <VERS vnumber="5">Apele au mers scăzând până în luna a zecea. În luna a zecea, în ziua întâi a lunii, s-au
                văzut vârfurile munţilor.
            </VERS>
            <VERS vnumber="6">După patruzeci de zile, Noe a deschis fereastra corăbiei pe care o făcuse.
            </VERS>
            <VERS vnumber="7">A dat drumul unui corb care a ieşit, ducându-se şi întorcându-se, până când au secat apele
                de pe pământ.
            </VERS>
            <VERS vnumber="8">A dat drumul şi unui porumbel, ca să vadă dacă scăzuseră apele de pe faţa pământului.
            </VERS>
            <VERS vnumber="9">Dar porumbelul n-a găsit niciun loc ca să-şi pună piciorul şi s-a întors la el în corabie,
                căci erau ape pe toată faţa pământului. Noe a întins mâna, l-a luat şi l-a băgat la el în corabie.
            </VERS>
            <VERS vnumber="10">A mai aşteptat alte şapte zile şi iarăşi a dat drumul porumbelului din corabie.
            </VERS>
            <VERS vnumber="11">Porumbelul s-a întors la el spre seară; şi iată că în ciocul lui era o frunză de măslin
                ruptă de curând. Noe a cunoscut astfel că apele scăzuseră pe pământ.
            </VERS>
            <VERS vnumber="12">A mai aşteptat alte şapte zile; şi a dat drumul porumbelului. Dar porumbelul nu s-a mai
                întors la el.
            </VERS>
            <VERS vnumber="13">În anul şase sute unu, în luna întâi, în ziua întâi a lunii, apele secaseră pe pământ.
                Noe a ridicat învelitoarea corăbiei: s-a uitat şi iată că faţa pământului se uscase.
            </VERS>
            <VERS vnumber="14">În luna a doua, în a douăzeci şi şaptea zi a lunii, pământul era uscat de tot.
            </VERS>
            <VERS vnumber="15">Atunci Dumnezeu a vorbit lui Noe şi i-a zis:
            </VERS>
            <VERS vnumber="16">„Ieşi din corabie, tu şi nevasta ta, fiii tăi şi nevestele fiilor tăi cu tine!
            </VERS>
            <VERS vnumber="17">Scoate afară împreună cu tine toate vieţuitoarele de tot felul care sunt cu tine, atât
                păsările, cât şi vitele şi toate târâtoarele care se târăsc pe pământ: să mişune pe pământ, să crească
                şi să se înmulţească pe pământ.”
            </VERS>
            <VERS vnumber="18">Şi Noe a ieşit afară cu fiii săi, cu nevasta sa şi cu nevestele fiilor săi.
            </VERS>
            <VERS vnumber="19">Toate dobitoacele, toate târâtoarele, toate păsările, tot ce se mişcă pe pământ, după
                soiurile lor, au ieşit din corabie.
            </VERS>
            <VERS vnumber="20">Noe a zidit un altar Domnului; a luat din toate dobitoacele curate şi din toate păsările
                curate şi a adus arderi de tot pe altar.
            </VERS>
            <VERS vnumber="21">Domnul a mirosit un miros plăcut; şi Domnul a zis în inima Lui: „Nu voi mai blestema
                pământul, din pricina omului, pentru că întocmirile gândurilor din inima omului sunt rele din tinereţea
                lui; şi nu voi mai lovi tot ce este viu, cum am făcut.
            </VERS>
            <VERS vnumber="22">Cât va fi pământul, nu va înceta semănatul şi seceratul, frigul şi căldura, vara şi
                iarna, ziua şi noaptea!”
            </VERS>
        </CHAPTER>
        <CHAPTER cnumber="9">
            <VERS vnumber="1">Dumnezeu a binecuvântat pe Noe şi pe fiii săi şi le-a zis: „Creşteţi, înmulţiţi-vă şi
                umpleţi pământul.
            </VERS>
            <VERS vnumber="2">S-apuce groaza şi frica de voi pe orice dobitoc de pe pământ, pe orice pasăre a cerului,
                pe tot ce se mişcă pe pământ şi pe toţi peştii mării: vi le-am dat în mâinile voastre!
            </VERS>
            <VERS vnumber="3">Tot ce se mişcă şi are viaţă să vă slujească de hrană: toate acestea vi le dau, ca şi
                iarba verde.
            </VERS>
            <VERS vnumber="4">Numai carne cu viaţa ei, adică sângele ei, să nu mâncaţi.
            </VERS>
            <VERS vnumber="5">Căci voi cere înapoi sângele vieţilor voastre; îl voi cere înapoi de la orice dobitoc; şi
                voi cere înapoi viaţa omului din mâna omului, din mâna oricărui om, care este fratele lui.
            </VERS>
            <VERS vnumber="6">Dacă varsă cineva sângele omului, şi sângele lui să fie vărsat de om; căci Dumnezeu a
                făcut pe om după chipul Lui.
            </VERS>
            <VERS vnumber="7">Iar voi, creşteţi şi înmulţiţi-vă; răspândiţi-vă pe pământ şi înmulţiţi-vă pe el!”
            </VERS>
            <VERS vnumber="8">Dumnezeu a mai vorbit lui Noe şi fiilor lui care erau cu el şi a zis:
            </VERS>
            <VERS vnumber="9">„Iată, Eu fac un legământ cu voi şi cu sămânţa voastră care va veni după voi;
            </VERS>
            <VERS vnumber="10">cu toate vieţuitoarele care sunt cu voi, atât păsările, cât şi vitele şi toate fiarele de
                pe pământ care sunt cu voi; cu toate cele care au ieşit din corabie şi cu orice alte dobitoace de pe
                pământ.
            </VERS>
            <VERS vnumber="11">Fac un legământ cu voi că nicio făptură nu va mai fi nimicită de apele potopului şi nu va
                mai veni potop ca să pustiască pământul.”
            </VERS>
            <VERS vnumber="12">Şi Dumnezeu a zis: „Iată semnul legământului pe care-l fac între Mine şi voi şi între
                toate vieţuitoarele care sunt cu voi, pentru toate neamurile de oameni în veci:
            </VERS>
            <VERS vnumber="13">curcubeul Meu, pe care l-am aşezat în nor, el va sluji ca semn al legământului dintre
                Mine şi pământ.
            </VERS>
            <VERS vnumber="14">Când voi strânge nori deasupra pământului, curcubeul se va arăta în nor;
            </VERS>
            <VERS vnumber="15">şi Eu Îmi voi aduce aminte de legământul dintre Mine şi voi şi dintre toate vieţuitoarele
                de orice trup; şi apele nu se vor mai face un potop, ca să nimicească orice făptură.
            </VERS>
            <VERS vnumber="16">Curcubeul va fi în nor; şi Eu Mă voi uita la el ca să-Mi aduc aminte de legământul cel
                veşnic dintre Dumnezeu şi toate vieţuitoarele de orice trup de pe pământ.”
            </VERS>
            <VERS vnumber="17">Şi Dumnezeu a zis lui Noe: „Acesta este semnul legământului pe care l-am făcut între Mine
                şi orice făptură de pe pământ.”
            </VERS>
            <VERS vnumber="18">Fiii lui Noe, care au ieşit din corabie, erau: Sem, Ham şi Iafet; Ham este tatăl lui
                Canaan.
            </VERS>
            <VERS vnumber="19">Aceştia au fost cei trei fii ai lui Noe, şi din ei s-au răspândit oameni peste tot
                pământul.
            </VERS>
            <VERS vnumber="20">Noe a început să fie lucrător de pământ şi a sădit o vie.
            </VERS>
            <VERS vnumber="21">A băut vin, s-a îmbătat şi s-a dezgolit în mijlocul cortului său.
            </VERS>
            <VERS vnumber="22">Ham, tatăl lui Canaan, a văzut goliciunea tatălui său şi a spus celor doi fraţi ai lui
                afară.
            </VERS>
            <VERS vnumber="23">Atunci Sem şi Iafet au luat mantaua, au pus-o pe umeri, au mers de-a-ndărătelea şi au
                acoperit goliciunea tatălui lor; fiindcă feţele le erau întoarse înapoi, n-au văzut goliciunea tatălui
                lor.
            </VERS>
            <VERS vnumber="24">Noe s-a trezit din ameţeala vinului şi a aflat ce-i făcuse fiul său cel mai tânăr.
            </VERS>
            <VERS vnumber="25">Şi a zis: „Blestemat să fie Canaan! Să fie robul robilor fraţilor lui!”
            </VERS>
            <VERS vnumber="26">El a mai zis: „Binecuvântat să fie Domnul, Dumnezeul lui Sem, şi Canaan să fie robul lui!
            </VERS>
            <VERS vnumber="27">Dumnezeu să lărgească locurile stăpânite de Iafet, Iafet să locuiască în corturile lui
                Sem, şi Canaan să fie robul lor!”
            </VERS>
            <VERS vnumber="28">Noe a trăit, după potop, trei sute cincizeci de ani.
            </VERS>
            <VERS vnumber="29">Toate zilele lui Noe au fost de nouă sute cincizeci de ani; apoi a murit.
            </VERS>
        </CHAPTER>
        <CHAPTER cnumber="10">
            <VERS vnumber="1">Iată spiţa neamului fiilor lui Noe: Sem, Ham şi Iafet. După potop li s-au născut fii.
            </VERS>
            <VERS vnumber="2">Fiii lui Iafet au fost: Gomer, Magog, Madai, Iavan, Tubal, Meşec şi Tiras.
            </VERS>
            <VERS vnumber="3">Fiii lui Gomer: Aşchenaz, Rifat şi Togarma.
            </VERS>
            <VERS vnumber="4">Fiii lui Iavan: Elişa, Tarşiş, Chitim şi Dodanim.
            </VERS>
            <VERS vnumber="5">De la ei se trag popoarele din ţările neamurilor de pe malul mării, după ţinuturile lor,
                după limba fiecăruia, după familiile lor, după seminţiile lor.
            </VERS>
            <VERS vnumber="6">Fiii lui Ham au fost: Cuş, Miţraim, Put şi Canaan. –
            </VERS>
            <VERS vnumber="7">Fiii lui Cuş: Seba, Havila, Sabta, Raema şi Sabteca. Fiii lui Raema: Şeba şi Dedan.
            </VERS>
            <VERS vnumber="8">Cuş a născut şi pe Nimrod: el este acela care a început să fie puternic pe pământ.
            </VERS>
            <VERS vnumber="9">El a fost un viteaz vânător înaintea Domnului; iată de ce se zice: „Ca Nimrod, viteaz
                vânător înaintea Domnului.”
            </VERS>
            <VERS vnumber="10">El a domnit la început peste Babel, Erec, Acad şi Calne, în ţara Şinear.
            </VERS>
            <VERS vnumber="11">Din ţara aceasta a intrat în Asiria; a zidit Ninive, Rehobot-Ir, Calah
            </VERS>
            <VERS vnumber="12">şi Resen între Ninive şi Calah; aceasta este cetatea cea mare. –
            </VERS>
            <VERS vnumber="13">Miţraim a născut pe ludiţi, anamiţi, lehabiţi, naftuhiţi,
            </VERS>
            <VERS vnumber="14">patrusiţi, casluhiţi (din care au ieşit filistenii) şi pe caftoriţi.
            </VERS>
            <VERS vnumber="15">Canaan a născut pe Sidon, întâiul lui născut, şi pe Het;
            </VERS>
            <VERS vnumber="16">şi pe iebusiţi, pe amoriţi, pe ghirgasiţi,
            </VERS>
            <VERS vnumber="17">pe heviţi, pe archiţi, pe siniţi,
            </VERS>
            <VERS vnumber="18">pe arvadiţi, pe ţemariţi, pe hamatiţi. În urmă, familiile canaaniţilor s-au împrăştiat.
            </VERS>
            <VERS vnumber="19">Hotarele canaaniţilor se întindeau de la Sidon, cum mergi spre Gherar, până la Gaza, şi,
                cum mergi spre Sodoma, Gomora, Adma şi Ţeboim, până la Leşa.
            </VERS>
            <VERS vnumber="20">Aceştia sunt fiii lui Ham, după familiile lor, după limbile lor, după ţările lor, după
                neamurile lor.
            </VERS>
            <VERS vnumber="21">Şi lui Sem, tatăl tuturor fiilor lui Eber şi fratele cel mai mare al lui Iafet, i s-au
                născut fii.
            </VERS>
            <VERS vnumber="22">Fiii lui Sem au fost: Elam, Asur, Arpacşad, Lud şi Aram.
            </VERS>
            <VERS vnumber="23">Fiii lui Aram: Uţ, Hul, Gheter şi Maş.
            </VERS>
            <VERS vnumber="24">Arpacşad a născut pe Şelah; şi Şelah a născut pe Eber.
            </VERS>
            <VERS vnumber="25">Lui Eber i s-au născut doi fii: numele unuia era Peleg, numit aşa pentru că pe vremea lui
                s-a împărţit pământul; iar numele fratelui său era Ioctan.
            </VERS>
            <VERS vnumber="26">Ioctan a născut pe Almodad, pe Şelef, pe Aţarmavet, pe Ierah,
            </VERS>
            <VERS vnumber="27">pe Adoram, pe Uzal, pe Dicla,
            </VERS>
            <VERS vnumber="28">pe Obal, pe Abimael, pe Seba,
            </VERS>
            <VERS vnumber="29">pe Ofir, pe Havila şi pe Iobab. Toţi aceştia au fost fiii lui Ioctan.
            </VERS>
            <VERS vnumber="30">Ei au locuit de la Meşa, cum mergi spre Sefar, până la muntele răsăritului.
            </VERS>
            <VERS vnumber="31">Aceştia sunt fiii lui Sem, după familiile lor, după limbile lor, după ţările lor, după
                neamurile lor.
            </VERS>
            <VERS vnumber="32">Acestea sunt familiile fiilor lui Noe, după spiţa neamului lor, după neamurile lor. Şi
                din ei au ieşit neamurile care s-au răspândit pe pământ după potop.
            </VERS>
        </CHAPTER>
        <CHAPTER cnumber="11">
            <VERS vnumber="1">Tot pământul avea o singură limbă şi aceleaşi cuvinte.
            </VERS>
            <VERS vnumber="2">Pornind ei înspre răsărit, au dat peste o câmpie în ţara Şinear; şi au descălecat acolo.
            </VERS>
            <VERS vnumber="3">Şi au zis unul către altul: „Haidem! să facem cărămizi şi să le ardem bine în foc.” Şi
                cărămida le-a ţinut loc de piatră, iar smoala le-a ţinut loc de var.
            </VERS>
            <VERS vnumber="4">Şi au mai zis: „Haidem! să ne zidim o cetate şi un turn al cărui vârf să atingă cerul şi
                să ne facem un nume, ca să nu fim împrăştiaţi pe toată faţa pământului!”
            </VERS>
            <VERS vnumber="5">Domnul S-a coborât să vadă cetatea şi turnul pe care-l zideau fiii oamenilor.
            </VERS>
            <VERS vnumber="6">Şi Domnul a zis: „Iată, ei sunt un singur popor şi toţi au aceeaşi limbă; şi iată de ce
                s-au apucat; acum nimic nu i-ar împiedica să facă tot ce şi-au pus în gând.
            </VERS>
            <VERS vnumber="7">Haidem! să Ne coborâm şi să le încurcăm acolo limba, ca să nu-şi mai înţeleagă vorba unii
                altora!”
            </VERS>
            <VERS vnumber="8">Şi Domnul i-a împrăştiat de acolo pe toată faţa pământului; aşa că au încetat să zidească
                cetatea.
            </VERS>
            <VERS vnumber="9">De aceea cetatea a fost numită Babel, căci acolo a încurcat Domnul limba întregului
                pământ, şi de acolo i-a împrăştiat Domnul pe toată faţa pământului.
            </VERS>
            <VERS vnumber="10">Iată spiţa neamului lui Sem: La vârsta de o sută de ani, Sem a născut pe Arpacşad, la doi
                ani după potop.
            </VERS>
            <VERS vnumber="11">După naşterea lui Arpacşad, Sem a trăit cinci sute de ani; şi a născut fii şi fiice.
            </VERS>
            <VERS vnumber="12">La vârsta de treizeci şi cinci de ani, Arpacşad a născut pe Şelah.
            </VERS>
            <VERS vnumber="13">După naşterea lui Şelah, Arpacşad a mai trăit patru sute trei ani; şi a născut fii şi
                fiice.
            </VERS>
            <VERS vnumber="14">La vârsta de treizeci de ani, Şelah a născut pe Eber.
            </VERS>
            <VERS vnumber="15">După naşterea lui Eber, Şelah a mai trăit patru sute trei ani; şi a născut fii şi fiice.
            </VERS>
            <VERS vnumber="16">La vârsta de treizeci şi patru de ani, Eber a născut pe Peleg.
            </VERS>
            <VERS vnumber="17">După naşterea lui Peleg, Eber a mai trăit patru sute treizeci de ani; şi a născut fii şi
                fiice.
            </VERS>
            <VERS vnumber="18">La vârsta de treizeci de ani, Peleg a născut pe Reu.
            </VERS>
            <VERS vnumber="19">După naşterea lui Reu, Peleg a mai trăit două sute nouă ani; şi a născut fii şi fiice.
            </VERS>
            <VERS vnumber="20">La vârsta de treizeci şi doi de ani, Reu a născut pe Serug.
            </VERS>
            <VERS vnumber="21">După naşterea lui Serug, Reu a mai trăit două sute şapte ani; şi a născut fii şi fiice.
            </VERS>
            <VERS vnumber="22">La vârsta de treizeci de ani, Serug a născut pe Nahor.
            </VERS>
            <VERS vnumber="23">După naşterea lui Nahor, Serug a mai trăit două sute de ani; şi a născut fii şi fiice.
            </VERS>
            <VERS vnumber="24">La vârsta de douăzeci şi nouă de ani, Nahor a născut pe Terah.
            </VERS>
            <VERS vnumber="25">După naşterea lui Terah, Nahor a mai trăit o sută nouăsprezece ani; şi a născut fii şi
                fiice.
            </VERS>
            <VERS vnumber="26">La vârsta de şaptezeci de ani, Terah a născut pe Avram, pe Nahor şi pe Haran.
            </VERS>
            <VERS vnumber="27">Iată spiţa neamului lui Terah: Terah a născut pe Avram, pe Nahor şi pe Haran. – Haran a
                născut pe Lot.
            </VERS>
            <VERS vnumber="28">Şi Haran a murit în faţa tatălui său, Terah, în ţara în care se născuse, în Ur, în
                Haldeea. –
            </VERS>
            <VERS vnumber="29">Avram şi Nahor şi-au luat neveste. Numele nevestei lui Avram era Sarai, şi numele
                nevestei lui Nahor era Milca, fiica lui Haran, tatăl Milcăi şi Iscăi.
            </VERS>
            <VERS vnumber="30">Sarai era stearpă: n-avea copii deloc.
            </VERS>
            <VERS vnumber="31">Terah a luat pe fiul său, Avram, şi pe Lot, fiul lui Haran, fiul fiului său, şi pe Sarai,
                nora sa, nevasta fiului său, Avram. Au ieşit împreună din Ur, din Haldeea, ca să meargă în ţara Canaan.
                Au venit până la Haran şi s-au aşezat acolo.
            </VERS>
            <VERS vnumber="32">Zilele lui Terah au fost de două sute cinci ani; şi Terah a murit în Haran.
            </VERS>
        </CHAPTER>
        <CHAPTER cnumber="12">
            <VERS vnumber="1">Domnul zisese lui Avram: „Ieşi din ţara ta, din rudenia ta şi din casa tatălui tău şi vino
                în ţara pe care ţi-o voi arăta.
            </VERS>
            <VERS vnumber="2">Voi face din tine un neam mare şi te voi binecuvânta; îţi voi face un nume mare şi vei fi
                o binecuvântare.
            </VERS>
            <VERS vnumber="3">Voi binecuvânta pe cei ce te vor binecuvânta şi voi blestema pe cei ce te vor blestema; şi
                toate familiile pământului vor fi binecuvântate în tine.
            </VERS>
            <VERS vnumber="4">Avram a plecat, cum îi spusese Domnul, şi a plecat şi Lot împreună cu el. Avram avea
                şaptezeci şi cinci de ani când a ieşit din Haran.
            </VERS>
            <VERS vnumber="5">Avram a luat pe Sarai, nevasta sa, şi pe Lot, fiul fratelui său, împreună cu toate averile
                pe care le strânseseră şi cu toate slugile pe care le câştigaseră în Haran. Au plecat în ţara Canaan şi
                au ajuns în ţara Canaan.
            </VERS>
            <VERS vnumber="6">Avram a străbătut ţara până la locul numit Sihem, până la stejarul lui More. Canaaniţii
                erau atunci în ţară.
            </VERS>
            <VERS vnumber="7">Domnul S-a arătat lui Avram şi i-a zis: „Toată ţara aceasta o voi da seminţei tale.” Şi
                Avram a zidit acolo un altar Domnului care i Se arătase.
            </VERS>
            <VERS vnumber="8">De acolo a pornit spre munte, la răsărit de Betel, şi şi-a întins cortul, având Betelul la
                apus şi Ai la răsărit. A zidit şi acolo un altar Domnului şi a chemat Numele Domnului.
            </VERS>
            <VERS vnumber="9">Avram şi-a urmat drumul, înaintând mereu spre miazăzi.
            </VERS>
            <VERS vnumber="10">A venit însă o foamete în ţară; şi Avram s-a coborât în Egipt ca să locuiască pentru
                câtăva vreme acolo; căci era mare foamete în ţară.
            </VERS>
            <VERS vnumber="11">Când era aproape să intre în Egipt, a zis nevestei sale Sarai: „Iată, ştiu că eşti o
                femeie frumoasă la faţă.
            </VERS>
            <VERS vnumber="12">Când te vor vedea egiptenii, vor zice: „Aceasta este nevasta lui!” Şi pe mine mă vor
                omorî, iar pe tine te vor lăsa cu viaţă.
            </VERS>
            <VERS vnumber="13">Spune, rogu-te, că eşti sora mea, ca să-mi meargă bine din pricina ta, şi sufletul meu să
                trăiască datorită ţie.”
            </VERS>
            <VERS vnumber="14">Când a ajuns Avram în Egipt, egiptenii au văzut că nevasta lui era foarte frumoasă.
            </VERS>
            <VERS vnumber="15">Slujbaşii cei mai de frunte ai lui faraon au văzut-o şi ei, şi au lăudat-o la faraon; şi
                femeia a fost adusă în casa lui faraon.
            </VERS>
            <VERS vnumber="16">Pe Avram l-a primit bine din pricina ei; şi Avram a căpătat oi, boi, măgari, robi şi
                roabe, măgăriţe şi cămile.
            </VERS>
            <VERS vnumber="17">Dar Domnul a lovit cu mari urgii pe faraon şi casa lui, din pricina nevestei lui Avram,
                Sarai.
            </VERS>
            <VERS vnumber="18">Atunci faraon a chemat pe Avram şi i-a zis: „Ce mi-ai făcut? Pentru ce nu mi-ai spus că
                este nevasta ta?
            </VERS>
            <VERS vnumber="19">De ce ai zis: „Este sora mea” şi am luat-o astfel de nevastă? Acum, iată-ţi nevasta; ia-o
                şi pleacă!”
            </VERS>
            <VERS vnumber="20">Şi faraon a dat poruncă oamenilor lui să-l petreacă pe el, pe nevasta sa şi tot ce avea.
            </VERS>
        </CHAPTER>
        <CHAPTER cnumber="13">
            <VERS vnumber="1">Avram s-a suit din Egipt în ţara de la miazăzi, el, nevasta sa şi tot ce avea, împreună cu
                Lot.
            </VERS>
            <VERS vnumber="2">Avram era foarte bogat în vite, în argint şi în aur.
            </VERS>
            <VERS vnumber="3">Din ţara de la miazăzi s-a îndreptat şi a mers până la Betel, până la locul unde fusese
                cortul lui la început, între Betel şi Ai,
            </VERS>
            <VERS vnumber="4">în locul unde era altarul pe care-l făcuse mai înainte. Şi acolo, Avram a chemat Numele
                Domnului.
            </VERS>
            <VERS vnumber="5">Lot, care călătorea împreună cu Avram, avea şi el oi, boi şi corturi.
            </VERS>
            <VERS vnumber="6">Şi ţinutul acela nu-i încăpea să locuiască împreună; căci averile lor erau aşa de mari,
                încât nu puteau să locuiască împreună.
            </VERS>
            <VERS vnumber="7">S-a iscat o ceartă între păzitorii vitelor lui Avram şi păzitorii vitelor lui Lot.
                Canaaniţii şi feresiţii locuiau atunci în ţară.
            </VERS>
            <VERS vnumber="8">Avram a zis lui Lot: „Te rog, să nu fie ceartă între mine şi tine şi între păzitorii mei
                şi păzitorii tăi, căci suntem fraţi.
            </VERS>
            <VERS vnumber="9">Nu-i oare toată ţara înaintea ta? Mai bine desparte-te de mine: dacă apuci tu la stânga,
                eu voi apuca la dreapta; dacă apuci tu la dreapta, eu voi apuca la stânga.”
            </VERS>
            <VERS vnumber="10">Lot şi-a ridicat ochii şi a văzut că toată câmpia Iordanului era bine udată în întregime.
                Înainte de a nimici Domnul Sodoma şi Gomora, până la Ţoar, era ca o grădină a Domnului, ca ţara
                Egiptului.
            </VERS>
            <VERS vnumber="11">Lot şi-a ales toată câmpia Iordanului şi a mers spre răsărit. Astfel s-au despărţit ei
                unul de altul.
            </VERS>
            <VERS vnumber="12">Avram a locuit în ţara Canaan, iar Lot a locuit în cetăţile din câmpie şi şi-a întins
                corturile până la Sodoma.
            </VERS>
            <VERS vnumber="13">Oamenii din Sodoma erau răi şi afară din cale de păcătoşi împotriva Domnului.
            </VERS>
            <VERS vnumber="14">Domnul a zis lui Avram, după ce s-a despărţit Lot de el: „Ridică-ţi ochii şi, din locul
                în care eşti, priveşte spre miazănoapte şi spre miazăzi, spre răsărit şi spre apus;
            </VERS>
            <VERS vnumber="15">căci toată ţara pe care o vezi, ţi-o voi da ţie şi seminţei tale în veac.
            </VERS>
            <VERS vnumber="16">Îţi voi face sămânţa ca pulberea pământului de mare; aşa că, dacă poate număra cineva
                pulberea pământului, şi sămânţa ta va putea să fie numărată.
            </VERS>
            <VERS vnumber="17">Scoală-te, străbate ţara în lung şi în lat; căci ţie ţi-o voi da.”
            </VERS>
            <VERS vnumber="18">Avram şi-a ridicat corturile şi a venit de a locuit lângă stejarii lui Mamre, care sunt
                lângă Hebron. Şi acolo a zidit un altar Domnului.
            </VERS>
        </CHAPTER>
        <CHAPTER cnumber="14">
            <VERS vnumber="1">Pe vremea lui Amrafel, împăratul Şinearului, lui Arioc, împăratul Elasarului, lui
                Chedorlaomer, împăratul Elamului, şi lui Tideal, împăratul Goiimului,
            </VERS>
            <VERS vnumber="2">s-a întâmplat că ei au făcut război cu Bera, împăratul Sodomei, cu Birşa, împăratul
                Gomorei, cu Şineab, împăratul Admei, cu Şemeeber, împăratul Ţeboimului şi cu împăratul Belei sau
                Ţoarului.
            </VERS>
            <VERS vnumber="3">Aceştia din urmă s-au adunat cu toţii în valea Sidim, adică Marea Sărată.
            </VERS>
            <VERS vnumber="4">Timp de doisprezece ani fuseseră supuşi lui Chedorlaomer; şi în anul al treisprezecelea
                s-au răsculat.
            </VERS>
            <VERS vnumber="5">Dar, în anul al paisprezecelea Chedorlaomer şi împăraţii care erau cu el au pornit, şi au
                bătut pe Refaimi la Aşterot-Carnaim, pe zuziţi la Ham, pe emiţi la Şave-Chiriataim,
            </VERS>
            <VERS vnumber="6">şi pe horiţi pe muntele lor, Seir, până la stejarul Paran, care este lângă pustiu.
            </VERS>
            <VERS vnumber="7">Apoi s-au întors, au venit la En-Mişpat, sau Cades, şi au bătut pe amaleciţi pe tot
                ţinutul lor, ca şi pe amoriţi, care locuiau la Haţaţon-Tamar.
            </VERS>
            <VERS vnumber="8">Atunci au ieşit împăratul Sodomei, împăratul Gomorei, împăratul Admei, împăratul
                Ţeboimului şi împăratul Belei, sau Ţoarului, şi s-au aşezat în linie de bătaie împotriva lor, în valea
                Sidim,
            </VERS>
            <VERS vnumber="9">şi anume: împotriva lui Chedorlaomer, împăratul Elamului, împotriva lui Tideal, împăratul
                Goiimului, împotriva lui Amrafel, împăratul Şinearului, şi împotriva lui Arioc, împăratul Elasarului:
                patru împăraţi împotriva a cinci.
            </VERS>
            <VERS vnumber="10">Valea Sidim era acoperită cu fântâni de smoală. Împăratul Sodomei şi împăratul Gomorei au
                luat-o la fugă şi au căzut în ele; ceilalţi au fugit spre munte.
            </VERS>
            <VERS vnumber="11">Biruitorii au luat toate bogăţiile Sodomei şi Gomorei şi toată merindea lor şi au plecat.
            </VERS>
            <VERS vnumber="12">Au luat şi pe Lot, fiul fratelui lui Avram, care locuia în Sodoma; au luat şi averile lui
                şi au plecat.
            </VERS>
            <VERS vnumber="13">A venit unul, care scăpase, şi a dat de ştire lui Avram, evreul; acesta locuia lângă
                stejarii lui Mamre, amoritul, fratele lui Eşcol şi fratele lui Aner, care făcuseră legătură de pace cu
                Avram.
            </VERS>
            <VERS vnumber="14">Cum a auzit Avram că fratele său fusese luat prins de război, a înarmat trei sute
                optsprezece din cei mai viteji slujitori ai lui, născuţi în casa lui, şi a urmărit pe împăraţii aceia
                până la Dan.
            </VERS>
            <VERS vnumber="15">Şi-a împărţit oamenii în mai multe cete, s-a aruncat asupra lor noaptea, i-a bătut şi i-a
                urmărit până la Hoba, care este la stânga Damascului.
            </VERS>
            <VERS vnumber="16">A adus înapoi toate bogăţiile; a luat înapoi şi pe fratele său, Lot, cu averile lui,
                precum şi pe femei şi norodul.
            </VERS>
            <VERS vnumber="17">După ce s-a întors Avram de la înfrângerea lui Chedorlaomer şi a împăraţilor care erau
                împreună cu el, împăratul Sodomei i-a ieşit în întâmpinare în valea Şave, sau valea împăratului.
            </VERS>
            <VERS vnumber="18">Melhisedec, împăratul Salemului, a adus pâine şi vin: el era preot al Dumnezeului celui
                Preaînalt.
            </VERS>
            <VERS vnumber="19">Melhisedec a binecuvântat pe Avram şi a zis: „Binecuvântat să fie Avram de Dumnezeul cel
                Preaînalt, Ziditorul cerului şi al pământului.
            </VERS>
            <VERS vnumber="20">Binecuvântat să fie Dumnezeul cel Preaînalt, care a dat pe vrăjmaşii tăi în mâinile
                tale!” Şi Avram i-a dat zeciuială din toate.
            </VERS>
            <VERS vnumber="21">Împăratul Sodomei a zis lui Avram: „Dă-mi oamenii şi ţine bogăţiile pentru tine.”
            </VERS>
            <VERS vnumber="22">Avram a răspuns împăratului Sodomei: „Ridic mâna spre Domnul Dumnezeul cel Preaînalt,
                Ziditorul cerului şi al pământului,
            </VERS>
            <VERS vnumber="23">şi jur că nu voi lua nimic din tot ce este al tău, nici măcar un fir de aţă, nici măcar o
                curea de încălţăminte, ca să nu zici: „Am îmbogăţit pe Avram.” Nimic pentru mine!
            </VERS>
            <VERS vnumber="24">Afară de ce au mâncat flăcăii şi partea oamenilor care au mers cu mine, Aner, Eşcol şi
                Mamre: ei pot să-şi ia partea lor!”
            </VERS>
        </CHAPTER>
        <CHAPTER cnumber="15">
            <VERS vnumber="1">După aceste întâmplări, cuvântul Domnului a vorbit lui Avram într-o vedenie şi a zis:
                „Avrame, nu te teme; Eu sunt scutul tău şi răsplata ta cea foarte mare.”
            </VERS>
            <VERS vnumber="2">Avram a răspuns: „Doamne Dumnezeule, ce-mi vei da? Căci mor fără copii; şi moştenitorul
                casei mele este Eliezer din Damasc.”
            </VERS>
            <VERS vnumber="3">Şi Avram a zis: „Iată că nu mi-ai dat sămânţă, şi slujitorul născut în casa mea va fi
                moştenitorul meu.”
            </VERS>
            <VERS vnumber="4">Atunci cuvântul Domnului i-a vorbit astfel: „Nu el va fi moştenitorul tău, ci cel ce va
                ieşi din tine, acela va fi moştenitorul tău.”
            </VERS>
            <VERS vnumber="5">Şi, după ce l-a dus afară, i-a zis: „Uită-te spre cer şi numără stelele, dacă poţi să le
                numeri.” Şi i-a zis: „Aşa va fi sămânţa ta.”
            </VERS>
            <VERS vnumber="6">Avram a crezut pe Domnul, şi Domnul i-a socotit lucrul acesta ca neprihănire.
            </VERS>
            <VERS vnumber="7">Domnul i-a mai zis: „Eu sunt Domnul care te-am scos din Ur, din Haldeea ca să-ţi dau în
                stăpânire ţara aceasta.”
            </VERS>
            <VERS vnumber="8">Avram a răspuns: „Doamne Dumnezeule, prin ce voi cunoaşte că o voi stăpâni?”
            </VERS>
            <VERS vnumber="9">Şi Domnul i-a zis: „Ia o juncană de trei ani, o capră de trei ani, un berbec de trei ani,
                o turturea şi un pui de porumbel.”
            </VERS>
            <VERS vnumber="10">Avram a luat toate dobitoacele acestea, le-a despicat în două şi a pus fiecare bucată una
                în faţa alteia; dar păsările nu le-a despicat.
            </VERS>
            <VERS vnumber="11">Păsările răpitoare s-au năpustit peste stârvuri; dar Avram le-a izgonit.
            </VERS>
            <VERS vnumber="12">La apusul soarelui, un somn adânc a căzut peste Avram; şi iată că l-a apucat o groază şi
                un mare întuneric.
            </VERS>
            <VERS vnumber="13">Şi Domnul a zis lui Avram: „Să ştii hotărât că sămânţa ta va fi străină într-o ţară care
                nu va fi a ei; acolo va fi robită şi o vor apăsa greu, timp de patru sute de ani.
            </VERS>
            <VERS vnumber="14">Dar pe neamul căruia îi va fi roabă, îl voi judeca Eu: şi pe urmă va ieşi de-acolo cu
                mari bogăţii.
            </VERS>
            <VERS vnumber="15">Tu vei merge în pace la părinţii tăi; vei fi îngropat după o bătrâneţe fericită.
            </VERS>
            <VERS vnumber="16">În al patrulea neam, ea se va întoarce aici; căci nelegiuirea amoriţilor nu şi-a atins
                încă vârful.”
            </VERS>
            <VERS vnumber="17">După ce a asfinţit soarele, s-a făcut un întuneric adânc; şi iată că a ieşit un fum ca
                dintr-un cuptor, şi nişte flăcări au trecut printre dobitoacele despicate.
            </VERS>
            <VERS vnumber="18">În ziua aceea, Domnul a făcut un legământ cu Avram şi i-a zis: „Seminţei tale dau ţara
                aceasta, de la râul Egiptului până la râul cel mare, râul Eufrat,
            </VERS>
            <VERS vnumber="19">şi anume: ţara cheniţilor, a cheniziţilor, a cadmoniţilor,
            </VERS>
            <VERS vnumber="20">a hetiţilor, a fereziţilor, a refaimiţilor,
            </VERS>
            <VERS vnumber="21">a amoriţilor, a canaaniţilor, a ghirgasiţilor şi a iebusiţilor.”
            </VERS>
        </CHAPTER>
        <CHAPTER cnumber="16">
            <VERS vnumber="1">Sarai, nevasta lui Avram, nu-i născuse deloc copii. Ea avea o roabă egipteancă numită
                Agar.
            </VERS>
            <VERS vnumber="2">Şi Sarai a zis lui Avram: „Iată, Domnul m-a făcut stearpă; intră, te rog, la roaba mea;
                poate că voi avea copii de la ea.” Avram a ascultat cele spuse de Sarai.
            </VERS>
            <VERS vnumber="3">Atunci Sarai, nevasta lui Avram, a luat pe egipteanca Agar, roaba ei, şi a dat-o de
                nevastă bărbatului său, Avram, după ce Avram locuise ca străin zece ani în ţara Canaan.
            </VERS>
            <VERS vnumber="4">El a intrat la Agar, şi ea a rămas însărcinată. Când s-a văzut ea însărcinată, a privit cu
                dispreţ pe stăpâna sa.
            </VERS>
            <VERS vnumber="5">Şi Sarai a zis lui Avram: „Asupra ta să cadă batjocura aceasta care mi se face! Eu însumi
                ţi-am dat în braţe pe roaba mea; şi ea, când a văzut că a rămas însărcinată, m-a privit cu dispreţ. Să
                judece Domnul între mine şi tine!”
            </VERS>
            <VERS vnumber="6">Avram a răspuns Saraiei: „Iată, roaba ta este în mâna ta; fă-i ce-ţi place!” Atunci Sarai
                s-a purtat rău cu ea; şi Agar a fugit de ea.
            </VERS>
            <VERS vnumber="7">Îngerul Domnului a găsit-o lângă un izvor de apă în pustiu, şi anume lângă izvorul care
                este pe drumul ce duce la Şur.
            </VERS>
            <VERS vnumber="8">El a zis: „Agar, roaba Saraiei, de unde vii şi unde te duci?” Ea a răspuns: „Fug de
                stăpâna mea, Sarai.”
            </VERS>
            <VERS vnumber="9">Îngerul Domnului i-a zis: „Întoarce-te la stăpâna ta şi supune-te sub mâna ei.”
            </VERS>
            <VERS vnumber="10">Îngerul Domnului i-a zis: „Îţi voi înmulţi foarte mult sămânţa, şi ea va fi atât de multă
                la număr că nu va putea fi numărată.”
            </VERS>
            <VERS vnumber="11">Îngerul Domnului i-a zis: „Iată, acum eşti însărcinată şi vei naşte un fiu căruia îi vei
                pune numele Ismael; căci Domnul a auzit mâhnirea ta.
            </VERS>
            <VERS vnumber="12">El va fi ca un măgar sălbatic printre oameni; mâna lui va fi împotriva tuturor oamenilor,
                şi mâna tuturor oamenilor va fi împotriva lui; şi va locui în faţa tuturor fraţilor lui.”
            </VERS>
            <VERS vnumber="13">Ea a numit Numele Domnului care-i vorbise: „Tu eşti Dumnezeu care mă vede!” căci a zis
                ea: „Cu adevărat, am văzut aici spatele Celui ce m-a văzut!”
            </VERS>
            <VERS vnumber="14">De aceea fântâna aceea s-a numit „Fântâna Celui Viu care mă vede”; ea este între Cades şi
                Bared.
            </VERS>
            <VERS vnumber="15">Agar a născut lui Avram un fiu; şi Avram a pus fiului, pe care i l-a născut Agar, numele
                Ismael.
            </VERS>
            <VERS vnumber="16">Avram era de optzeci şi şase de ani, când i-a născut Agar pe Ismael.
            </VERS>
        </CHAPTER>
        <CHAPTER cnumber="17">
            <VERS vnumber="1">Când a fost Avram în vârstă de nouăzeci şi nouă de ani, Domnul i S-a arătat şi i-a zis:
                „Eu sunt Dumnezeul cel Atotputernic. Umblă înaintea Mea şi fii fără prihană.
            </VERS>
            <VERS vnumber="2">Voi face un legământ între Mine şi tine şi te voi înmulţi nespus de mult.”
            </VERS>
            <VERS vnumber="3">Avram s-a aruncat cu faţa la pământ; şi Dumnezeu i-a vorbit astfel:
            </VERS>
            <VERS vnumber="4">„Iată legământul Meu, pe care-l fac cu tine: vei fi tatăl multor neamuri.
            </VERS>
            <VERS vnumber="5">Nu te vei mai numi Avram; ci numele tău va fi Avraam; căci te fac tatăl multor neamuri.
            </VERS>
            <VERS vnumber="6">Te voi înmulţi nespus de mult; voi face din tine neamuri întregi; şi din tine vor ieşi
                împăraţi.
            </VERS>
            <VERS vnumber="7">Voi pune legământul Meu între Mine şi tine şi sămânţa ta după tine, din neam în neam;
                acesta va fi un legământ veşnic, în puterea căruia Eu voi fi Dumnezeul tău şi al seminţei tale după
                tine.
            </VERS>
            <VERS vnumber="8">Ţie, şi seminţei tale după tine, îţi voi da ţara în care locuieşti acum ca străin, şi
                anume îţi voi da toată ţara Canaanului în stăpânire veşnică; şi Eu voi fi Dumnezeul lor.”
            </VERS>
            <VERS vnumber="9">Dumnezeu a zis lui Avraam: „Să păzeşti legământul Meu, tu şi sămânţa ta după tine, din
                neam în neam.
            </VERS>
            <VERS vnumber="10">Acesta este legământul Meu pe care să-l păziţi între Mine şi voi, şi sămânţa ta după
                tine: tot ce este de parte bărbătească între voi să fie tăiat împrejur.
            </VERS>
            <VERS vnumber="11">Să vă tăiaţi împrejur în carnea prepuţului vostru: şi acesta să fie semnul legământului
                dintre Mine şi voi.
            </VERS>
            <VERS vnumber="12">La vârsta de opt zile, orice copil de parte bărbătească dintre voi să fie tăiat împrejur,
                neam după neam: fie că este rob născut în casă, fie că este cumpărat cu bani de la vreun străin, care nu
                face parte din neamul tău.
            </VERS>
            <VERS vnumber="13">Va trebui tăiat împrejur atât robul născut în casă, cât şi cel cumpărat cu bani; şi
                astfel legământul Meu să fie întărit în carnea voastră ca un legământ veşnic.
            </VERS>
            <VERS vnumber="14">Un copil de parte bărbătească netăiat împrejur în carnea prepuţului lui să fie nimicit
                din mijlocul neamului său: a călcat legământul Meu.”
            </VERS>
            <VERS vnumber="15">Dumnezeu a zis lui Avraam: „Să nu mai chemi Sarai pe nevasta ta, Sarai; ci numele ei să
                fie Sara.
            </VERS>
            <VERS vnumber="16">Eu o voi binecuvânta, şi îţi voi da un fiu din ea; da, o voi binecuvânta, şi ea va fi
                mama unor neamuri întregi; chiar împăraţi de noroade vor ieşi din ea.”
            </VERS>
            <VERS vnumber="17">Avraam s-a aruncat cu faţa la pământ şi a râs, căci a zis în inima lui: „Să i se mai
                nască oare un fiu unui bărbat de o sută de ani? Şi să mai nască oare Sara la nouăzeci de ani?”
            </VERS>
            <VERS vnumber="18">Şi Avraam a zis lui Dumnezeu: „Să trăiască Ismael înaintea Ta!”
            </VERS>
            <VERS vnumber="19">Dumnezeu a zis: „Cu adevărat, nevasta ta, Sara, îţi va naşte un fiu; şi-i vei pune numele
                Isaac. Eu voi încheia legământul Meu cu el, ca un legământ veşnic pentru sămânţa lui după el.
            </VERS>
            <VERS vnumber="20">Dar şi cu privire la Ismael te-am ascultat. Iată, îl voi binecuvânta, îl voi face să
                crească şi îl voi înmulţi nespus de mult; doisprezece voievozi va naşte, şi voi face din el un neam
                mare.
            </VERS>
            <VERS vnumber="21">Dar legământul Meu îl voi încheia cu Isaac, pe care ţi-l va naşte Sara la anul pe vremea
                aceasta.”
            </VERS>
            <VERS vnumber="22">Când a isprăvit de vorbit cu el, Dumnezeu S-a înălţat de la Avraam.
            </VERS>
            <VERS vnumber="23">Avraam a luat pe fiul său, Ismael, pe toţi cei ce se născuseră în casa lui şi pe toţi
                robii cumpăraţi cu bani, adică pe toţi cei de parte bărbătească dintre oamenii din casa lui Avraam, şi
                le-a tăiat împrejur carnea prepuţului, chiar în ziua aceea, după porunca pe care i-o dăduse Dumnezeu.
            </VERS>
            <VERS vnumber="24">Avraam era în vârstă de nouăzeci şi nouă de ani când a fost tăiat împrejur în carnea
                prepuţului său.
            </VERS>
            <VERS vnumber="25">Fiul său, Ismael, era în vârstă de treisprezece ani când a fost tăiat împrejur în carnea
                prepuţului său.
            </VERS>
            <VERS vnumber="26">Avraam şi fiul său, Ismael, au fost tăiaţi împrejur chiar în ziua aceea.
            </VERS>
            <VERS vnumber="27">Şi toţi oamenii din casa lui: robi născuţi în casa lui, sau cumpăraţi cu bani de la
                străini, au fost tăiaţi împrejur împreună cu el.
            </VERS>
        </CHAPTER>
        <CHAPTER cnumber="18">
            <VERS vnumber="1">Domnul i S-a arătat la stejarii lui Mamre, pe când Avraam şedea la uşa cortului, în timpul
                zădufului zilei.
            </VERS>
            <VERS vnumber="2">Avraam a ridicat ochii şi s-a uitat: şi iată că trei bărbaţi stăteau în picioare lângă el.
                Când i-a văzut, a alergat înaintea lor, de la uşa cortului, şi s-a plecat până la pământ.
            </VERS>
            <VERS vnumber="3">Apoi a zis: „Doamne, dacă am căpătat trecere în ochii Tăi, nu trece, rogu-Te, pe lângă
                robul Tău.
            </VERS>
            <VERS vnumber="4">Îngăduie să se aducă puţină apă, ca să vi se spele picioarele; şi odihniţi-vă sub copacul
                acesta.
            </VERS>
            <VERS vnumber="5">Am să mă duc să iau o bucată de pâine, ca să prindeţi la inimă, şi după aceea vă veţi
                vedea de drum; căci pentru aceasta treceţi pe lângă robul vostru.” „Fă cum ai zis”, i-au răspuns ei.
            </VERS>
            <VERS vnumber="6">Avraam s-a dus repede în cort la Sara, şi a zis: „Ia repede trei măsuri de făină albă,
                frământă şi fă turte.”
            </VERS>
            <VERS vnumber="7">Şi Avraam a alergat la vite, a luat un viţel tânăr şi bun şi l-a dat unei slugi să-l
                gătească în grabă.
            </VERS>
            <VERS vnumber="8">Apoi a luat unt şi lapte, împreună cu viţelul pe care-l gătise, şi l-a pus înaintea lor.
                El însuşi a stat lângă ei, sub copac, şi le-a slujit până ce au mâncat.
            </VERS>
            <VERS vnumber="9">Atunci ei i-au zis: „Unde este nevasta ta, Sara?” „Uite-o în cort”, a răspuns el.
            </VERS>
            <VERS vnumber="10">Unul dintre ei a zis: „La anul pe vremea aceasta, mă voi întoarce negreşit la tine; şi
                iată că Sara, nevasta ta, va avea un fiu.” Sara asculta la uşa cortului, care era înapoia lui.
            </VERS>
            <VERS vnumber="11">Avraam şi Sara erau bătrâni, înaintaţi în vârstă; şi Sarei nu-i mai venea rânduiala
                femeilor.
            </VERS>
            <VERS vnumber="12">Sara a râs în sine, zicând: „Acum, când am îmbătrânit, să mai am pofte? Domnul meu,
                bărbatul, de asemenea, este bătrân.”
            </VERS>
            <VERS vnumber="13">Domnul a zis lui Avraam: „Pentru ce a râs Sara, zicând: „Cu adevărat, să mai pot avea
                copil, eu, care sunt bătrână?”
            </VERS>
            <VERS vnumber="14">Este oare ceva prea greu pentru Domnul? La anul pe vremea aceasta, Mă voi întoarce la
                tine, şi Sara va avea un fiu.”
            </VERS>
            <VERS vnumber="15">Sara a tăgăduit şi a zis: „N-am râs!” Căci i-a fost frică. Dar El a zis: „Ba da, ai râs!”
            </VERS>
            <VERS vnumber="16">Bărbaţii aceia s-au sculat să plece şi s-au uitat înspre Sodoma. Avraam a plecat cu ei,
                să-i petreacă.
            </VERS>
            <VERS vnumber="17">Atunci Domnul a zis: „Să ascund Eu oare de Avraam ce am să fac?…
            </VERS>
            <VERS vnumber="18">Căci Avraam va ajunge negreşit un neam mare şi puternic, şi în el vor fi binecuvântate
                toate neamurile pământului.
            </VERS>
            <VERS vnumber="19">Căci Eu îl cunosc şi ştiu că are să poruncească fiilor lui şi casei lui după el să ţină
                Calea Domnului, făcând ce este drept şi bine, pentru ca astfel Domnul să împlinească faţă de Avraam ce
                i-a făgăduit”…
            </VERS>
            <VERS vnumber="20">Şi Domnul a zis: „Strigătul împotriva Sodomei şi Gomorei s-a mărit, şi păcatul lor
                într-adevăr este nespus de greu.
            </VERS>
            <VERS vnumber="21">De aceea Mă voi coborî acum să văd dacă în adevăr au lucrat în totul după zvonul venit
                până la Mine; şi dacă nu va fi aşa, voi şti.”
            </VERS>
            <VERS vnumber="22">Bărbaţii aceia s-au depărtat şi au plecat spre Sodoma. Dar Avraam stătea tot înaintea
                Domnului.
            </VERS>
            <VERS vnumber="23">Avraam s-a apropiat şi a zis: „Vei nimici Tu oare şi pe cel bun împreună cu cel rău?
            </VERS>
            <VERS vnumber="24">Poate că în mijlocul cetăţii sunt cincizeci de oameni buni: îi vei nimici oare şi pe ei
                şi nu vei ierta locul acela din pricina celor cincizeci de oameni buni, care sunt în mijlocul ei?
            </VERS>
            <VERS vnumber="25">Să omori pe cel bun împreună cu cel rău, aşa ca cel bun să aibă aceeaşi soartă ca cel
                rău, departe de Tine aşa ceva! Departe de Tine! Cel ce judecă tot pământul nu va face oare dreptate?”
            </VERS>
            <VERS vnumber="26">Şi Domnul a zis: „Dacă voi găsi în Sodoma cincizeci de oameni buni în mijlocul cetăţii,
                voi ierta tot locul acela din pricina lor.”
            </VERS>
            <VERS vnumber="27">Avraam a luat din nou cuvântul şi a zis: „Iată, am îndrăznit să vorbesc Domnului, eu care
                nu sunt decât praf şi cenuşă.
            </VERS>
            <VERS vnumber="28">Poate că din cincizeci de oameni buni vor lipsi cinci: pentru cinci, vei nimici Tu oare
                toată cetatea?” Şi Domnul a zis: „N-o voi nimici, dacă voi găsi în ea patruzeci şi cinci de oameni
                buni.”
            </VERS>
            <VERS vnumber="29">Avraam I-a vorbit mai departe şi a zis: „Poate că se vor găsi în ea numai patruzeci de
                oameni buni.” Şi Domnul a zis: „N-o voi nimici pentru cei patruzeci.”
            </VERS>
            <VERS vnumber="30">Avraam a zis: „Să nu Te mânii, Doamne, dacă voi mai vorbi. Poate că se vor găsi în ea
                numai treizeci de oameni buni.” Şi Domnul a zis: „N-o voi nimici, dacă voi găsi în ea treizeci de oameni
                buni.”
            </VERS>
            <VERS vnumber="31">Avraam a zis: „Iată, am îndrăznit să vorbesc Domnului. Poate că se vor găsi în ea numai
                douăzeci de oameni buni.” Şi Domnul a zis: „N-o voi nimici, pentru cei douăzeci.”
            </VERS>
            <VERS vnumber="32">Avraam a zis: „Să nu Te mânii, Doamne, dacă voi mai vorbi numai de data aceasta. Poate că
                se vor găsi în ea numai zece oameni buni.” Şi Domnul a zis: „N-o voi nimici, pentru cei zece oameni
                buni.”
            </VERS>
            <VERS vnumber="33">După ce a isprăvit de vorbit lui Avraam, Domnul a plecat. Şi Avraam s-a întors la
                locuinţa lui.
            </VERS>
        </CHAPTER>
        <CHAPTER cnumber="19">
            <VERS vnumber="1">Cei doi îngeri au ajuns la Sodoma seara; şi Lot şedea la poarta Sodomei. Când i-a văzut
                Lot, s-a sculat, le-a ieşit înainte şi s-a plecat până la pământ.
            </VERS>
            <VERS vnumber="2">Apoi a zis: „Domnii mei, intraţi, vă rog, în casa robului vostru, ca să rămâneţi peste
                noapte în ea şi spălaţi-vă picioarele; mâine vă veţi scula de dimineaţă şi vă veţi vedea de drum.” „Nu”,
                au răspuns ei, „ci vom petrece noaptea în uliţă.”
            </VERS>
            <VERS vnumber="3">Dar Lot a stăruit de ei până au venit şi au intrat în casa lui. Le-a pregătit o cină, a
                pus să coacă azime şi au mâncat.
            </VERS>
            <VERS vnumber="4">Dar nu se culcaseră încă, şi oamenii din cetate, bărbaţii din Sodoma, tineri şi bătrâni,
                au înconjurat casa; tot norodul a alergat din toate colţurile.
            </VERS>
            <VERS vnumber="5">Au chemat pe Lot şi i-au zis: „Unde sunt oamenii care au intrat la tine în noaptea
                aceasta? Scoate-i afară la noi, ca să ne împreunăm cu ei.”
            </VERS>
            <VERS vnumber="6">Lot a ieşit afară la ei, la uşă, a încuiat uşa după el
            </VERS>
            <VERS vnumber="7">şi a zis: „Fraţilor, vă rog, nu faceţi o asemenea răutate!
            </VERS>
            <VERS vnumber="8">Iată că am două fete care nu ştiu de bărbat; am să vi le aduc afară şi le veţi face ce vă
                va plăcea. Numai nu faceţi nimic acestor oameni, fiindcă au venit sub umbra acoperişului casei mele.”
            </VERS>
            <VERS vnumber="9">Ei au strigat: „Pleacă!” Şi au zis: „Omul acesta a venit să locuiască aici ca un străin,
                şi acum vrea să facă pe judecătorul. Ei bine, o să-ţi facem mai rău decât lor.” Şi, împingând pe Lot cu
                sila, s-au apropiat să spargă uşa.
            </VERS>
            <VERS vnumber="10">Dar bărbaţii aceia au întins mâna, au tras pe Lot înăuntru la ei în casă şi au încuiat
                uşa.
            </VERS>
            <VERS vnumber="11">Iar pe oamenii care erau la uşa casei i-au lovit cu orbire, de la cel mai mic până la cel
                mai mare, aşa că degeaba se trudeau să găsească uşa.
            </VERS>
            <VERS vnumber="12">Bărbaţii aceia au zis lui Lot: „Pe cine mai ai aici? Gineri, fii şi fiice şi tot ce ai în
                cetate: scoate-i din locul acesta.
            </VERS>
            <VERS vnumber="13">Căci avem să nimicim locul acesta, pentru că a ajuns mare plângere înaintea Domnului
                împotriva locuitorilor lui. De aceea ne-a trimis Domnul, ca să-l nimicim.”
            </VERS>
            <VERS vnumber="14">Lot a ieşit şi a vorbit cu ginerii săi, care luaseră pe fetele lui: „Sculaţi-vă”, a zis
                el, „ieşiţi din locul acesta; căci Domnul are să nimicească cetatea.” Dar ginerii lui credeau că
                glumeşte.
            </VERS>
            <VERS vnumber="15">Când s-a crăpat de ziuă, îngerii au stăruit de Lot, zicând: „Scoală-te, ia-ţi nevasta şi
                cele două fete, care se află aici, ca să nu pieri şi tu în nelegiuirea cetăţii.”
            </VERS>
            <VERS vnumber="16">Şi, fiindcă Lot zăbovea, bărbaţii aceia l-au apucat de mână, pe el, pe nevasta sa şi pe
                cele două fete ale lui, căci Domnul voia să-l cruţe; l-au scos şi l-au lăsat afară din cetate.
            </VERS>
            <VERS vnumber="17">După ce i-au scos afară, unul din ei a zis: „Scapă-ţi viaţa; să nu te uiţi înapoi şi să
                nu te opreşti în vreun loc din câmpie: scapă la munte, ca să nu pieri.”
            </VERS>
            <VERS vnumber="18">Lot le-a zis: „O! nu, Doamne!
            </VERS>
            <VERS vnumber="19">Iată că am căpătat trecere înaintea Ta şi ai arătat mare îndurare faţă de mine,
                păstrându-mi viaţa; dar nu pot să fug la munte înainte ca să mă atingă prăpădul, şi voi pieri.
            </VERS>
            <VERS vnumber="20">Iată, cetatea aceasta este destul de aproape ca să fug în ea şi este mică. O! de aş putea
                să fug acolo… este aşa de mică… Şi să scap cu viaţă!”
            </VERS>
            <VERS vnumber="21">Şi El i-a zis: „Iată că-ţi fac şi hatârul acesta şi nu voi nimici cetatea de care
                vorbeşti.
            </VERS>
            <VERS vnumber="22">Grăbeşte-te de fugi în ea, căci nu pot face nimic până nu vei ajunge acolo.” Pentru aceea
                s-a pus cetăţii aceleia numele Ţoar.
            </VERS>
            <VERS vnumber="23">Răsărea soarele pe pământ când a intrat Lot în Ţoar.
            </VERS>
            <VERS vnumber="24">Atunci Domnul a făcut să plouă peste Sodoma şi peste Gomora pucioasă şi foc de la Domnul
                din cer.
            </VERS>
            <VERS vnumber="25">A nimicit cu desăvârşire cetăţile acelea, toată câmpia şi pe toţi locuitorii cetăţilor şi
                tot ce creştea pe pământ.
            </VERS>
            <VERS vnumber="26">Nevasta lui Lot s-a uitat înapoi şi s-a prefăcut într-un stâlp de sare.
            </VERS>
            <VERS vnumber="27">Avraam s-a sculat a doua zi dis-de-dimineaţă şi s-a dus la locul unde stătuse înaintea
                Domnului.
            </VERS>
            <VERS vnumber="28">Şi-a îndreptat privirile spre Sodoma şi Gomora şi spre toată câmpia; şi iată că a văzut
                ridicându-se de pe pământ un fum, ca fumul unui cuptor.
            </VERS>
            <VERS vnumber="29">Când a nimicit Dumnezeu cetăţile câmpiei, Şi-a adus aminte de Avraam; şi a scăpat pe Lot
                din mijlocul prăpădului prin care a surpat din temelie cetăţile unde îşi aşezase Lot locuinţa.
            </VERS>
            <VERS vnumber="30">Lot a ieşit din Ţoar şi a rămas pe munte, cu cele două fete ale lui, căci s-a temut să
                rămână în Ţoar. A locuit într-o peşteră, cu cele două fete ale lui.
            </VERS>
            <VERS vnumber="31">Cea mai mare a zis celei mai tinere: „Tatăl nostru este bătrân; şi nu mai este niciun
                bărbat în ţinutul acesta, ca să intre la noi, după obiceiul tuturor ţărilor.
            </VERS>
            <VERS vnumber="32">Vino să punem pe tatăl nostru să bea vin şi să ne culcăm cu el, ca să ne păstrăm sămânţa
                prin tatăl nostru.”
            </VERS>
            <VERS vnumber="33">Au făcut, dar, pe tatăl lor de a băut vin în noaptea aceea; şi cea mai mare s-a dus şi
                s-a culcat cu tatăl ei. El n-a băgat de seamă nici când s-a culcat ea, nici când s-a sculat.
            </VERS>
            <VERS vnumber="34">A doua zi, cea mai mare a zis celei mai tinere: „Iată, eu m-am culcat în noaptea trecută
                cu tatăl meu; haidem să-i dăm să bea vin şi în noaptea aceasta, şi du-te de te culcă şi tu cu el, ca să
                ne păstrăm sămânţa prin tatăl nostru.”
            </VERS>
            <VERS vnumber="35">Au dat tatălui lor de a băut vin şi în noaptea aceea; apoi cea mai tânără s-a dus şi s-a
                culcat cu el. El n-a băgat de seamă nici când s-a culcat ea, nici când s-a sculat.
            </VERS>
            <VERS vnumber="36">Cele două fete ale lui Lot au rămas astfel însărcinate de tatăl lor.
            </VERS>
            <VERS vnumber="37">Cea mai mare a născut un fiu, căruia i-a pus numele Moab; el este tatăl moabiţilor din
                ziua de azi.
            </VERS>
            <VERS vnumber="38">Cea mai tânără a născut şi ea un fiu, căruia i-a pus numele Ben-Ammi: el este tatăl
                amoniţilor din ziua de azi.
            </VERS>
        </CHAPTER>
        <CHAPTER cnumber="20">
            <VERS vnumber="1">Avraam a plecat de acolo în ţara de miazăzi, s-a aşezat între Cades şi Şur şi a locuit ca
                străin în Gherar.
            </VERS>
            <VERS vnumber="2">Avraam zicea despre Sara, nevasta sa: „Este sora mea!” S-a temut să spună că este nevasta
                sa, ca să nu-l omoare oamenii din cetate, din pricina ei. Abimelec, împăratul Gherarului, a trimis şi a
                luat pe Sara.
            </VERS>
            <VERS vnumber="3">Atunci Dumnezeu S-a arătat noaptea în vis lui Abimelec şi i-a zis: „Iată, ai să mori din
                pricina femeii pe care ai luat-o, căci este nevasta unui bărbat.”
            </VERS>
            <VERS vnumber="4">Abimelec, care nu se apropiase de ea, a răspuns: „Doamne, vei omorî Tu oare chiar şi un
                neam nevinovat?
            </VERS>
            <VERS vnumber="5">Nu mi-a spus el că este sora sa? Şi n-a zis ea însăşi că el este fratele său? Eu am lucrat
                cu inimă curată şi cu mâini nevinovate.”
            </VERS>
            <VERS vnumber="6">Dumnezeu i-a zis în vis: „Ştiu şi Eu că ai lucrat cu inimă curată: de aceea te-am şi ferit
                să păcătuieşti împotriva Mea. Iată de ce n-am îngăduit să te atingi de ea.
            </VERS>
            <VERS vnumber="7">Acum, dă omului nevasta înapoi; căci el este proroc, se va ruga pentru tine şi vei trăi.
                Dar, dacă n-o dai înapoi, să ştii că vei muri negreşit, tu şi tot ce-i al tău.”
            </VERS>
            <VERS vnumber="8">Abimelec s-a sculat dis-de-dimineaţă, a chemat pe toţi slujitorii săi şi le-a spus tot ce
                se întâmplase. Şi oamenii aceia au fost cuprinşi de o mare spaimă.
            </VERS>
            <VERS vnumber="9">Abimelec a chemat şi pe Avraam şi i-a zis: „Ce ne-ai făcut? Şi cu ce am păcătuit eu
                împotriva ta, de ai făcut să vină peste mine şi peste împărăţia mea un păcat atât de mare? Ai făcut faţă
                de mine lucruri care nu trebuiau nicidecum făcute.”
            </VERS>
            <VERS vnumber="10">Şi Abimelec a zis lui Avraam: „Ce ai văzut de ai făcut lucrul acesta?”
            </VERS>
            <VERS vnumber="11">Avraam a răspuns: „Îmi ziceam că, fără îndoială, nu-i nicio frică de Dumnezeu în ţara
                aceasta şi că au să mă omoare din pricina nevestei mele.
            </VERS>
            <VERS vnumber="12">De altfel, este adevărat că este sora mea, fiica tatălui meu; numai că nu-i fiica mamei
                mele; şi a ajuns să-mi fie nevastă.
            </VERS>
            <VERS vnumber="13">Când m-a scos Dumnezeu din casa tatălui meu, am zis Sarei: „Iată hatârul pe care ai să
                mi-l faci: în toate locurile unde vom merge, spune despre mine că sunt fratele tău.”
            </VERS>
            <VERS vnumber="14">Abimelec a luat oi şi boi, robi şi roabe şi le-a dat lui Avraam; şi i-a dat înapoi şi pe
                Sara, nevasta sa.
            </VERS>
            <VERS vnumber="15">Abimelec a zis: „Iată, ţara mea este înaintea ta; locuieşte unde-ţi va plăcea.”
            </VERS>
            <VERS vnumber="16">Şi Sarei i-a zis: „Iată, dau fratelui tău o mie de arginţi; aceasta să-ţi fie o dovadă de
                cinste faţă de toţi cei ce sunt cu tine, aşa că înaintea tuturor vei fi fără vină.”
            </VERS>
            <VERS vnumber="17">Avraam s-a rugat lui Dumnezeu, şi Dumnezeu a însănătoşit pe Abimelec, pe nevasta şi
                roabele lui, aşa că au putut să nască.
            </VERS>
            <VERS vnumber="18">Fiindcă Domnul încuiase pântecele tuturor femeilor din casa lui Abimelec, din pricina
                Sarei, nevasta lui Avraam.
            </VERS>
        </CHAPTER>
        <CHAPTER cnumber="21">
            <VERS vnumber="1">Domnul Şi-a adus aminte de cele ce spusese Sarei, şi Domnul a împlinit faţă de Sara ce
                făgăduise.
            </VERS>
            <VERS vnumber="2">Sara a rămas însărcinată şi a născut lui Avraam un fiu la bătrâneţe, la vremea hotărâtă,
                despre care-i vorbise Dumnezeu.
            </VERS>
            <VERS vnumber="3">Avraam a pus fiului său nou-născut, pe care i-l născuse Sara, numele Isaac.
            </VERS>
            <VERS vnumber="4">Avraam a tăiat împrejur pe fiul său Isaac, la vârsta de opt zile, cum îi poruncise
                Dumnezeu.
            </VERS>
            <VERS vnumber="5">Avraam era în vârstă de o sută de ani la naşterea fiului său, Isaac.
            </VERS>
            <VERS vnumber="6">Şi Sara a zis: „Dumnezeu m-a făcut de râs: oricine va auzi va râde de mine.”
            </VERS>
            <VERS vnumber="7">Şi a adăugat: „Cine s-ar fi gândit să spună lui Avraam că Sara va da ţâţă la copii? Şi
                totuşi i-am născut un fiu la bătrâneţe!”
            </VERS>
            <VERS vnumber="8">Copilul s-a făcut mare şi a fost înţărcat. Avraam a făcut un ospăţ mare în ziua când a
                fost înţărcat Isaac.
            </VERS>
            <VERS vnumber="9">Sara a văzut râzând pe fiul pe care-l născuse lui Avraam, egipteanca Agar.
            </VERS>
            <VERS vnumber="10">Şi a zis lui Avraam: „Izgoneşte pe roaba aceasta şi pe fiul ei; căci fiul roabei acesteia
                nu va moşteni împreună cu fiul meu, cu Isaac.”
            </VERS>
            <VERS vnumber="11">Cuvintele acestea n-au plăcut deloc lui Avraam, din pricina fiului său.
            </VERS>
            <VERS vnumber="12">Dar Dumnezeu a zis lui Avraam: „Să nu te mâhneşti de cuvintele acestea, din pricina
                copilului şi din pricina roabei tale: fă Sarei tot ce-ţi cere; căci numai din Isaac va ieşi o sămânţă,
                care va purta cu adevărat numele tău.
            </VERS>
            <VERS vnumber="13">Dar şi pe fiul roabei tale îl voi face un neam, căci este sămânţa ta.”
            </VERS>
            <VERS vnumber="14">A doua zi, Avraam s-a sculat de dimineaţă; a luat pâine şi un burduf cu apă, pe care l-a
                dat Agarei şi i l-a pus pe umăr; i-a dat şi copilul şi i-a dat drumul. Ea a plecat şi a rătăcit prin
                pustiul Beer-Şeba.
            </VERS>
            <VERS vnumber="15">Când s-a isprăvit apa din burduf, a aruncat copilul sub un tufiş
            </VERS>
            <VERS vnumber="16">şi s-a dus de a şezut în faţa lui la o mică depărtare de el, ca la o aruncătură de arc;
                căci zicea ea: „Să nu văd moartea copilului!” A şezut, dar, în faţa lui, la o parte, a ridicat glasul şi
                a început să plângă.
            </VERS>
            <VERS vnumber="17">Dumnezeu a auzit glasul copilului; şi Îngerul lui Dumnezeu a strigat din cer pe Agar şi
                i-a zis: „Ce ai tu, Agar? Nu te teme, căci Dumnezeu a auzit glasul copilului în locul unde este.
            </VERS>
            <VERS vnumber="18">Scoală-te, ia copilul şi ţine-l de mână; căci voi face din el un neam mare.”
            </VERS>
            <VERS vnumber="19">Şi Dumnezeu i-a deschis ochii şi ea a văzut un izvor de apă; s-a dus de a umplut burduful
                cu apă şi a dat copilului să bea.
            </VERS>
            <VERS vnumber="20">Dumnezeu a fost cu copilul, care a crescut, a locuit în pustiu şi a ajuns vânător cu
                arcul.
            </VERS>
            <VERS vnumber="21">A locuit în pustiul Paran şi mama sa i-a luat o nevastă din ţara Egiptului.
            </VERS>
            <VERS vnumber="22">În vremea aceea, Abimelec, însoţit de Picol, căpetenia oştirii lui, a vorbit astfel lui
                Avraam: „Dumnezeu este cu tine în tot ce faci.
            </VERS>
            <VERS vnumber="23">Jură-mi acum, aici, pe Numele lui Dumnezeu, că nu mă vei înşela niciodată, nici pe mine,
                nici pe copiii mei, nici pe nepoţii mei şi că vei avea faţă de mine şi faţă de ţara în care locuieşti ca
                străin, aceeaşi bunăvoinţă pe care o am eu faţă de tine.”
            </VERS>
            <VERS vnumber="24">Avraam a zis: „Jur!”
            </VERS>
            <VERS vnumber="25">Dar Avraam a băgat vină lui Abimelec pentru o fântână de apă, pe care puseseră mâna cu
                sila robii lui Abimelec.
            </VERS>
            <VERS vnumber="26">Abimelec a răspuns: „Nu ştiu cine a făcut lucrul acesta; nici tu nu mi-ai dat de ştire şi
                nici eu nu aflu decât azi.”
            </VERS>
            <VERS vnumber="27">Şi Avraam a luat oi şi boi, pe care i-a dat lui Abimelec; şi au făcut legământ amândoi.
            </VERS>
            <VERS vnumber="28">Avraam a pus deoparte şapte mieluşele din turmă.
            </VERS>
            <VERS vnumber="29">Şi Abimelec a zis lui Avraam: „Ce sunt aceste şapte mieluşele pe care le-ai pus
                deoparte?”
            </VERS>
            <VERS vnumber="30">El a răspuns: „Trebuie să primeşti din mâna mea aceste şapte mieluşele, pentru ca să-mi
                slujească de mărturie că am săpat fântâna aceasta.”
            </VERS>
            <VERS vnumber="31">Iată de ce locul acela se numeşte Beer-Şeba; căci acolo şi-au jurat ei credinţă unul
                altuia.
            </VERS>
            <VERS vnumber="32">Astfel au făcut ei legământ la Beer-Şeba. După aceea, Abimelec s-a sculat împreună cu
                Picol, căpetenia oştirii sale, şi s-au întors în ţara filistenilor.
            </VERS>
            <VERS vnumber="33">Avraam a sădit un tamarisc la Beer-Şeba; şi a chemat acolo Numele Domnului Dumnezeului
                celui Veşnic.
            </VERS>
            <VERS vnumber="34">Avraam a locuit multă vreme ca străin în ţara filistenilor.
            </VERS>
        </CHAPTER>
        <CHAPTER cnumber="22">
            <VERS vnumber="1">După aceste lucruri, Dumnezeu a pus la încercare pe Avraam şi i-a zis: „Avraame!”
                „Iată-mă!”, a răspuns el.
            </VERS>
            <VERS vnumber="2">Dumnezeu i-a zis: „Ia pe fiul tău, pe singurul tău fiu, pe care-l iubeşti, pe Isaac; du-te
                în ţara Moria şi adu-l ardere de tot acolo, pe un munte pe care ţi-l voi spune.”
            </VERS>
            <VERS vnumber="3">Avraam s-a sculat dis-de-dimineaţă, a pus şaua pe măgar şi a luat cu el două slugi şi pe
                fiul său, Isaac. A tăiat lemne pentru arderea de tot şi a pornit spre locul pe care i-l spusese
                Dumnezeu.
            </VERS>
            <VERS vnumber="4">A treia zi, Avraam a ridicat ochii şi a văzut locul de departe.
            </VERS>
            <VERS vnumber="5">Şi Avraam a zis slugilor sale: „Rămâneţi aici cu măgarul; eu şi băiatul ne vom duce până
                acolo să ne închinăm, şi apoi ne vom întoarce la voi.”
            </VERS>
            <VERS vnumber="6">Avraam a luat lemnele pentru arderea de tot, le-a pus în spinarea fiului său, Isaac, şi a
                luat în mână focul şi cuţitul. Şi au mers astfel amândoi împreună.
            </VERS>
            <VERS vnumber="7">Atunci Isaac, vorbind cu tatăl său, Avraam, a zis: „Tată!” „Ce este, fiule?”, i-a răspuns
                el. Isaac a zis din nou: „Iată focul şi lemnele; dar unde este mielul pentru arderea de tot?”
            </VERS>
            <VERS vnumber="8">„Fiule”, a răspuns Avraam, „Dumnezeu însuşi va purta grijă de mielul pentru arderea de
                tot.” Şi au mers amândoi împreună înainte.
            </VERS>
            <VERS vnumber="9">Când au ajuns la locul pe care i-l spusese Dumnezeu, Avraam a zidit acolo un altar şi a
                aşezat lemnele pe el. A legat pe fiul său, Isaac şi l-a pus pe altar, deasupra lemnelor.
            </VERS>
            <VERS vnumber="10">Apoi Avraam a întins mâna şi a luat cuţitul ca să înjunghie pe fiul său.
            </VERS>
            <VERS vnumber="11">Atunci Îngerul Domnului l-a strigat din ceruri şi a zis: „Avraame! Avraame!” „Iată-mă!”,
                a răspuns el.
            </VERS>
            <VERS vnumber="12">Îngerul a zis: „Să nu pui mâna pe băiat şi să nu-i faci nimic; căci ştiu acum că te temi
                de Dumnezeu, întrucât n-ai cruţat pe fiul tău, pe singurul tău fiu, pentru Mine.”
            </VERS>
            <VERS vnumber="13">Avraam a ridicat ochii şi a văzut înapoia lui un berbec încurcat cu coarnele într-un
                tufiş; şi Avraam s-a dus de a luat berbecul şi l-a adus ca ardere de tot în locul fiului său.
            </VERS>
            <VERS vnumber="14">Avraam a pus locului aceluia numele: „Domnul va purta de grijă”. De aceea se zice şi azi:
                „La muntele unde Domnul va purta de grijă”.
            </VERS>
            <VERS vnumber="15">Îngerul Domnului a chemat a doua oară din ceruri pe Avraam
            </VERS>
            <VERS vnumber="16">şi a zis: „Pe Mine însumi jur, zice Domnul: pentru că ai făcut lucrul acesta şi n-ai
                cruţat pe fiul tău, pe singurul tău fiu,
            </VERS>
            <VERS vnumber="17">te voi binecuvânta foarte mult şi-ţi voi înmulţi foarte mult sămânţa, şi anume: ca
                stelele cerului şi ca nisipul de pe ţărmul mării; şi sămânţa ta va stăpâni cetăţile vrăjmaşilor ei.
            </VERS>
            <VERS vnumber="18">Toate neamurile pământului vor fi binecuvântate în sămânţa ta, pentru că ai ascultat de
                porunca Mea!”
            </VERS>
            <VERS vnumber="19">Avraam s-a întors la slugile sale şi s-au sculat şi au plecat împreună la Beer-Şeba, căci
                Avraam locuia la Beer-Şeba.
            </VERS>
            <VERS vnumber="20">După aceste lucruri, i s-a spus lui Avraam: „Iată, Milca a născut şi ea copii fratelui
                tău, Nahor,
            </VERS>
            <VERS vnumber="21">şi anume pe Uţ, întâiul său născut, pe Buz, fratele său, pe Chemuel, tatăl lui Aram,
            </VERS>
            <VERS vnumber="22">pe Chesed, pe Hazo, pe Pildaş, pe Iidlaf şi pe Betuel.
            </VERS>
            <VERS vnumber="23">Betuel a născut pe Rebeca. Aceştia sunt cei opt fii pe care i-a născut Milca lui Nahor,
                fratele lui Avraam.
            </VERS>
            <VERS vnumber="24">Ţiitoarea lui, numită Reuma, a născut şi ea, pe Tebah, Gaham, Tahaş şi Maaca.
            </VERS>
        </CHAPTER>
        <CHAPTER cnumber="23">
            <VERS vnumber="1">Viaţa Sarei a fost de o sută douăzeci şi şapte de ani: aceştia sunt anii vieţii Sarei.
            </VERS>
            <VERS vnumber="2">Sara a murit la Chiriat-Arba, adică Hebron, în ţara Canaan; şi Avraam a venit să jelească
                pe Sara şi s-o plângă.
            </VERS>
            <VERS vnumber="3">Avraam s-a sculat apoi dinaintea moartei sale şi a vorbit astfel fiilor lui Het:
            </VERS>
            <VERS vnumber="4">„Eu sunt străin şi venetic printre voi, daţi-mi un ogor, ca loc de îngropare la voi, ca
                să-mi îngrop moarta şi s-o ridic dinaintea mea.”
            </VERS>
            <VERS vnumber="5">Fiii lui Het au răspuns astfel lui Avraam:
            </VERS>
            <VERS vnumber="6">„Ascultă-ne, domnule! Tu eşti ca un domnitor al lui Dumnezeu în mijlocul nostru;
                îngroapă-ţi moarta în cel mai bun din mormintele noastre! Niciunul din noi nu te va opri să-ţi îngropi
                moarta în mormântul lui.”
            </VERS>
            <VERS vnumber="7">Avraam s-a sculat şi s-a aruncat cu faţa la pământ înaintea norodului ţării, adică
                înaintea fiilor lui Het.
            </VERS>
            <VERS vnumber="8">Şi le-a vorbit astfel: „Dacă găsiţi cu cale să-mi îngrop moarta şi s-o iau dinaintea
                ochilor mei, ascultaţi-mă şi rugaţi pentru mine pe Efron, fiul lui Ţohar,
            </VERS>
            <VERS vnumber="9">să-mi dea peştera Macpela, care-i a lui şi care este chiar la marginea ogorului lui; să
                mi-o dea în schimbul preţului ei, ca să-mi slujească drept loc pentru îngropare în mijlocul vostru.”
            </VERS>
            <VERS vnumber="10">Efron era şi el acolo în mijlocul fiilor lui Het. Şi Efron, hetitul, a răspuns lui
                Avraam, în auzul fiilor lui Het şi în auzul tuturor celor ce treceau pe poarta cetăţii:
            </VERS>
            <VERS vnumber="11">„Nu, domnul meu, ascultă-mă! Îţi dăruiesc ogorul şi-ţi dăruiesc şi peştera care este în
                el. Ţi le dăruiesc în faţa fiilor norodului meu: şi îngroapă-ţi moarta.”
            </VERS>
            <VERS vnumber="12">Avraam s-a aruncat cu faţa la pământ înaintea norodului ţării.
            </VERS>
            <VERS vnumber="13">Şi a vorbit astfel lui Efron, în auzul norodului ţării: „Ascultă-mă, te rog! Îţi dau
                preţul ogorului: primeşte-l de la mine; şi-mi voi îngropa moarta în el.”
            </VERS>
            <VERS vnumber="14">Şi Efron a răspuns astfel lui Avraam:
            </VERS>
            <VERS vnumber="15">„Domnul meu, ascultă-mă! O bucată de pământ de patru sute de sicli de argint, ce este
                aceasta între mine şi tine? Îngroapă-ţi, dar, moarta!”
            </VERS>
            <VERS vnumber="16">Avraam a înţeles pe Efron. Şi Avraam a cântărit lui Efron preţul cumpărării despre care
                vorbise, în faţa fiilor lui Het: patru sute de sicli de argint, care mergeau la orice negustor.
            </VERS>
            <VERS vnumber="17">Ogorul lui Efron din Macpela, care este faţă în faţă cu Mamre, ogorul şi peştera din el
                şi toţi copacii care se aflau în ogor şi în toate hotarele lui de jur împrejur
            </VERS>
            <VERS vnumber="18">au fost întărite astfel ca moşie a lui Avraam, în faţa fiilor lui Het şi a tuturor celor
                ce treceau pe poarta cetăţii.
            </VERS>
            <VERS vnumber="19">După aceea, Avraam a îngropat pe Sara, nevasta sa, în peştera din ogorul Macpela, care
                este faţă în faţă cu Mamre, adică Hebron, în ţara Canaan.
            </VERS>
            <VERS vnumber="20">Ogorul şi peştera din el au fost întărite astfel lui Avraam ca ogor pentru înmormântare
                de către fiii lui Het.
            </VERS>
        </CHAPTER>
        <CHAPTER cnumber="24">
            <VERS vnumber="1">Avraam era bătrân, înaintat în vârstă; şi Domnul binecuvântase pe Avraam în orice lucru.
            </VERS>
            <VERS vnumber="2">Avraam a zis celui mai bătrân rob din casa lui, care era îngrijitorul tuturor averilor
                lui: „Pune-ţi, te rog, mâna sub coapsa mea;
            </VERS>
            <VERS vnumber="3">şi te voi pune să juri pe Domnul, Dumnezeul cerului şi Dumnezeul pământului că nu vei lua
                fiului meu o nevastă dintre fetele canaaniţilor, în mijlocul cărora locuiesc,
            </VERS>
            <VERS vnumber="4">ci te vei duce în ţara şi la rudele mele să iei nevastă fiului meu, Isaac.”
            </VERS>
            <VERS vnumber="5">Robul i-a răspuns: „Poate că femeia n-are să vrea să mă urmeze în ţara aceasta; va trebui
                să duc oare pe fiul tău în ţara de unde ai ieşit tu?”
            </VERS>
            <VERS vnumber="6">Avraam i-a zis: „Să nu care cumva să duci pe fiul meu acolo!
            </VERS>
            <VERS vnumber="7">Domnul Dumnezeul cerului, care m-a scos din casa tatălui meu şi din patria mea, care mi-a
                vorbit şi mi-a jurat, zicând: „Seminţei tale voi da ţara aceasta”, va trimite pe Îngerul Său înaintea
                ta; şi de acolo vei lua o nevastă fiului meu.
            </VERS>
            <VERS vnumber="8">Dacă femeia nu va vrea să te urmeze, vei fi dezlegat de jurământul acesta pe care te pun
                să-l faci. Cu niciun chip să nu duci însă acolo pe fiul meu.”
            </VERS>
            <VERS vnumber="9">Robul şi-a pus mâna sub coapsa stăpânului său, Avraam, şi i-a jurat că are să păzească
                aceste lucruri.
            </VERS>
            <VERS vnumber="10">Robul a luat zece cămile dintre cămilele stăpânului său şi a plecat, având cu el toate
                lucrurile de preţ ale stăpânului său. S-a sculat şi a plecat în Mesopotamia, în cetatea lui Nahor.
            </VERS>
            <VERS vnumber="11">A lăsat cămilele să se odihnească, în genunchi, afară din cetate, lângă o fântână. Era
                seara, pe vremea când ies femeile să scoată apă.
            </VERS>
            <VERS vnumber="12">Şi a zis: „Doamne Dumnezeul stăpânului meu, Avraam! Te rog, dă-mi izbândă astăzi şi
                îndură-Te de stăpânul meu, Avraam.
            </VERS>
            <VERS vnumber="13">Iată, stau lângă izvorul acesta de apă, şi fetele oamenilor din cetate vin să scoată apă.
            </VERS>
            <VERS vnumber="14">Fă ca fata căreia îi voi zice: „Pleacă-ţi vadra, te rog, ca să beau” şi care va răspunde:
                „Bea şi am să dau de băut şi cămilelor tale” să fie aceea pe care ai rânduit-o Tu pentru robul Tău,
                Isaac! Şi prin aceasta voi cunoaşte că Te-ai îndurat de stăpânul meu.”
            </VERS>
            <VERS vnumber="15">Nu sfârşise el încă de vorbit şi a ieşit, cu vadra pe umăr, Rebeca, fata lui Betuel, fiul
                Milcăi, nevasta lui Nahor, fratele lui Avraam.
            </VERS>
            <VERS vnumber="16">Fata era foarte frumoasă; era fecioară şi niciun bărbat n-avusese legături cu ea. Ea s-a
                coborât la izvor, şi-a umplut vadra şi s-a suit iarăşi.
            </VERS>
            <VERS vnumber="17">Robul a alergat înaintea ei şi a zis: „Dă-mi, te rog, să beau puţină apă din vadra ta.”
            </VERS>
            <VERS vnumber="18">„Bea, domnul meu”, a răspuns ea. Şi s-a grăbit de a plecat vadra pe mână şi i-a dat să
                bea.
            </VERS>
            <VERS vnumber="19">După ce i-a dat şi a băut de s-a săturat, a zis: „Am să scot apă şi pentru cămilele tale,
                până vor bea şi se vor sătura.”
            </VERS>
            <VERS vnumber="20">A vărsat în grabă vadra în adăpătoare şi a alergat iarăşi la fântână ca să scoată apă; şi
                a scos pentru toate cămilele lui.
            </VERS>
            <VERS vnumber="21">Omul o privea cu mirare şi fără să zică nimic, ca să vadă dacă Domnul a făcut să-i
                izbutească sau nu călătoria.
            </VERS>
            <VERS vnumber="22">Când s-au săturat cămilele de băut, omul a luat o verigă de aur, de greutatea unei
                jumătăţi de siclu, şi două brăţări, grele de zece sicli de aur.
            </VERS>
            <VERS vnumber="23">Şi a zis: „A cui fată eşti? Spune-mi, te rog. Este loc pentru noi în casa tatălui tău ca
                să rămânem peste noapte?”
            </VERS>
            <VERS vnumber="24">Ea a răspuns: „Eu sunt fata lui Betuel, fiul Milcăi şi al lui Nahor.”
            </VERS>
            <VERS vnumber="25">Şi i-a zis mai departe: „Avem paie şi nutreţ din belşug şi este şi loc de găzduit peste
                noapte.”
            </VERS>
            <VERS vnumber="26">Atunci omul a plecat capul şi s-a aruncat cu faţa la pământ înaintea Domnului,
            </VERS>
            <VERS vnumber="27">zicând: „Binecuvântat să fie Domnul Dumnezeul stăpânului meu, Avraam, care n-a părăsit
                îndurarea şi credincioşia Lui faţă de stăpânul meu! Domnul m-a îndreptat în casa fraţilor stăpânului
                meu.”
            </VERS>
            <VERS vnumber="28">Fata a alergat şi a istorisit mamei sale, acasă, cele întâmplate.
            </VERS>
            <VERS vnumber="29">Rebeca avea un frate, numit Laban. Şi Laban a alergat afară la omul acela, la izvor.
            </VERS>
            <VERS vnumber="30">Văzuse veriga şi brăţările în mâinile surorii sale şi auzise pe sora sa, Rebeca, spunând:
                „Aşa mi-a vorbit omul acela.” A venit, dar, la omul acela, care stătea lângă cămile la izvor,
            </VERS>
            <VERS vnumber="31">şi a zis: „Vino, binecuvântatul Domnului! Pentru ce stai afară? Am pregătit casa şi am
                pregătit un loc pentru cămile.”
            </VERS>
            <VERS vnumber="32">Omul a intrat în casă. Laban a pus să descarce cămilele, a dat paie şi nutreţ cămilelor
                şi a adus apă pentru spălat picioarele omului aceluia şi ale oamenilor care erau cu el.
            </VERS>
            <VERS vnumber="33">Apoi, i-a dat să mănânce. Dar el a zis: „Nu mănânc până nu voi spune ce am de spus.”
                „Vorbeşte!”, a zis Laban.
            </VERS>
            <VERS vnumber="34">Atunci el a zis: „Eu sunt robul lui Avraam.
            </VERS>
            <VERS vnumber="35">Domnul a umplut de binecuvântări pe stăpânul meu, care a ajuns la mare propăşire. I-a dat
                oi şi boi, argint şi aur, robi şi roabe, cămile şi măgari.
            </VERS>
            <VERS vnumber="36">Sara, nevasta stăpânului meu, a născut, la bătrâneţe, un fiu stăpânului meu; şi lui i-a
                dat el tot ce are.
            </VERS>
            <VERS vnumber="37">Stăpânul meu m-a pus să jur şi a zis: „Să nu iei fiului meu o nevastă dintre fetele
                canaaniţilor, în ţara cărora locuiesc;
            </VERS>
            <VERS vnumber="38">ci să te duci în casa tatălui meu şi la rudele mele, ca de-acolo să iei nevastă fiului
                meu.”
            </VERS>
            <VERS vnumber="39">Eu am zis stăpânului meu: „Poate că femeia n-are să vrea să mă urmeze.”
            </VERS>
            <VERS vnumber="40">Şi el mi-a răspuns: „Domnul, înaintea căruia umblu, va trimite pe Îngerul Său cu tine
                şi-ţi va da izbândă în călătorie, şi vei lua fiului meu o nevastă din rudele şi din casa tatălui meu.
            </VERS>
            <VERS vnumber="41">Vei fi dezlegat de jurământul pe care mi-l faci, dacă te vei duce la rudele mele; şi dacă
                nu ţi-o vor da, vei fi dezlegat de jurământul pe care mi-l faci.”
            </VERS>
            <VERS vnumber="42">Eu am ajuns, azi, la izvor şi am zis: „Doamne Dumnezeul stăpânului meu, Avraam, dacă
                binevoieşti să-mi dai izbândă în călătoria pe care o fac,
            </VERS>
            <VERS vnumber="43">iată, eu stau la izvorul de apă, şi fata care va ieşi să scoată apă şi căreia îi voi
                zice: „Dă-mi, te rog, să beau puţină apă din vadra ta”
            </VERS>
            <VERS vnumber="44">şi care îmi va răspunde: „Bea tu însuţi şi voi da de băut şi cămilelor tale”, fata aceea
                să fie nevasta pe care a rânduit-o Domnul pentru fiul stăpânului meu!”
            </VERS>
            <VERS vnumber="45">Înainte de a sfârşi de vorbit în inima mea, iată că a ieşit Rebeca, cu vadra pe umăr, s-a
                coborât la izvor şi a scos apă. Eu i-am zis: „Dă-mi să beau, te rog!”
            </VERS>
            <VERS vnumber="46">Ea s-a grăbit, şi-a plecat vadra deasupra umărului şi a zis: „Bea şi voi da de băut şi
                cămilelor tale.” Am băut şi a dat de băut şi cămilelor mele.
            </VERS>
            <VERS vnumber="47">Eu am întrebat-o şi am zis: „A cui fată eşti?” Ea a răspuns: „Sunt fata lui Betuel, fiul
                lui Nahor şi al Milcăi.” I-am pus veriga în nas şi brăţările la mâini.
            </VERS>
            <VERS vnumber="48">Apoi am plecat capul, m-am aruncat cu faţa la pământ înaintea Domnului şi am binecuvântat
                pe Domnul Dumnezeul stăpânului meu, Avraam, că m-a călăuzit pe calea cea dreaptă, ca să iau pe fata
                fratelui stăpânului meu pentru fiul lui.
            </VERS>
            <VERS vnumber="49">Acum, dacă voiţi să arătaţi bunăvoinţă şi credincioşie faţă de stăpânul meu, spuneţi-mi;
                dacă nu, spuneţi-mi iarăşi, ca să mă îndrept la dreapta sau la stânga.”
            </VERS>
            <VERS vnumber="50">Laban şi Betuel, drept răspuns, au zis: „De la Domnul vine lucrul acesta; noi nu-ţi mai
                putem spune nici rău, nici bine.
            </VERS>
            <VERS vnumber="51">Iată, Rebeca este înaintea ta; ia-o şi du-te, ca să fie nevasta fiului stăpânului tău,
                cum a spus Domnul.”
            </VERS>
            <VERS vnumber="52">Când a auzit robul lui Avraam cuvintele lor, s-a aruncat cu faţa la pământ înaintea
                Domnului.
            </VERS>
            <VERS vnumber="53">Şi robul a scos scule de argint, scule de aur şi îmbrăcăminte, pe care le-a dat Rebecăi;
                a dat, de asemenea, daruri bogate fratelui său şi mamei sale.
            </VERS>
            <VERS vnumber="54">După aceea, au mâncat şi au băut, el şi oamenii care erau împreună cu el şi s-au culcat.
                Dimineaţa când s-au sculat, robul a zis: „Lăsaţi-mă să mă întorc la stăpânul meu.”
            </VERS>
            <VERS vnumber="55">Fratele şi mama fetei au zis: „Fata să mai rămână câtva timp cu noi, măcar vreo zece
                zile: pe urmă, poate să plece.”
            </VERS>
            <VERS vnumber="56">El le-a răspuns: „Nu mă opriţi, fiindcă Domnul mi-a dat izbândă în călătoria mea;
                lăsaţi-mă să plec şi să mă duc la stăpânul meu.”
            </VERS>
            <VERS vnumber="57">Atunci ei au răspuns: „Să chemăm pe fată şi s-o întrebăm.”
            </VERS>
            <VERS vnumber="58">Au chemat, dar, pe Rebeca şi i-au zis: „Vrei să te duci cu omul acesta?” „Da, vreau”, a
                răspuns ea.
            </VERS>
            <VERS vnumber="59">Şi au lăsat pe sora lor, Rebeca, să plece cu doica ei, cu robul lui Avraam şi cu oamenii
                lui.
            </VERS>
            <VERS vnumber="60">Au binecuvântat pe Rebeca şi i-au zis: „O, sora noastră, să ajungi mama a mii de zeci de
                mii, şi sămânţa ta să stăpânească cetăţile vrăjmaşilor săi!”
            </VERS>
            <VERS vnumber="61">Rebeca s-a sculat, împreună cu slujnicele ei, au încălecat pe cămile şi au urmat pe omul
                acela. Robul a luat pe Rebeca şi a plecat.
            </VERS>
            <VERS vnumber="62">Isaac se întorsese de la fântâna „Lahai-Roi”, căci locuia în ţara de miazăzi.
            </VERS>
            <VERS vnumber="63">Într-o seară, când Isaac ieşise să cugete în taină pe câmp, a ridicat ochii şi s-a uitat;
                şi iată că veneau nişte cămile.
            </VERS>
            <VERS vnumber="64">Rebeca a ridicat şi ea ochii, a văzut pe Isaac şi s-a dat jos de pe cămilă.
            </VERS>
            <VERS vnumber="65">Şi a zis robului: „Cine este omul acesta care vine înaintea noastră pe câmp?” Robul a
                răspuns: „Este stăpânul meu!” Atunci ea şi-a luat marama şi s-a acoperit.
            </VERS>
            <VERS vnumber="66">Robul a istorisit lui Isaac toate lucrurile pe care le făcuse.
            </VERS>
            <VERS vnumber="67">Isaac a dus pe Rebeca în cortul mamei sale, Sara; a luat pe Rebeca, ea a fost nevasta
                lui, şi el a iubit-o. Astfel a fost mângâiat Isaac pentru pierderea mamei sale.
            </VERS>
        </CHAPTER>
        <CHAPTER cnumber="25">
            <VERS vnumber="1">Avraam a mai luat o nevastă, numită Chetura.
            </VERS>
            <VERS vnumber="2">Ea i-a născut pe Zimran, pe Iocşan, pe Medan, pe Madian, pe Işbac şi Şuah.
            </VERS>
            <VERS vnumber="3">Iocşan a născut pe Seba şi pe Dedan. Fiii lui Dedan au fost aşuriţi, letuşiţi şi leumiţi.
                –
            </VERS>
            <VERS vnumber="4">Fiii lui Madian au fost: Efa, Efer, Enoh, Abida şi Eldaa. Toţi aceştia sunt fiii Cheturei.
            </VERS>
            <VERS vnumber="5">Avraam a dat lui Isaac toate averile sale.
            </VERS>
            <VERS vnumber="6">Dar a dat daruri fiilor ţiitoarelor sale; şi, pe când era încă în viaţă, i-a îndepărtat de
                lângă fiul său, Isaac, înspre răsărit, în ţara răsăritului.
            </VERS>
            <VERS vnumber="7">Iată zilele anilor vieţii lui Avraam: el a trăit o sută şaptezeci şi cinci de ani.
            </VERS>
            <VERS vnumber="8">Avraam şi-a dat duhul şi a murit, după o bătrâneţe fericită, înaintat în vârstă şi sătul
                de zile; şi a fost adăugat la poporul său.
            </VERS>
            <VERS vnumber="9">Isaac şi Ismael, fiii săi, l-au îngropat în peştera Macpela, în ogorul lui Efron, fiul lui
                Ţohar, hetitul, care este faţă în faţă cu Mamre.
            </VERS>
            <VERS vnumber="10">Acesta este ogorul, pe care-l cumpărase Avraam de la fiii lui Het. Acolo au fost
                îngropaţi Avraam şi nevasta sa, Sara.
            </VERS>
            <VERS vnumber="11">După moartea lui Avraam, Dumnezeu a binecuvântat pe fiul său, Isaac. El locuia lângă
                fântâna „Lahai-Roi.”
            </VERS>
            <VERS vnumber="12">Iată spiţa neamului lui Ismael, fiul lui Avraam, pe care-l născuse lui Avraam, egipteanca
                Agar, roaba Sarei.
            </VERS>
            <VERS vnumber="13">Iată numele fiilor lui Ismael, după numele lor, după neamurile lor: Nebaiot, întâiul
                născut al lui Ismael; Chedar, Adbeel, Mibsam,
            </VERS>
            <VERS vnumber="14">Mişma, Duma, Masa;
            </VERS>
            <VERS vnumber="15">Hadad, Tema, Ietur, Nafiş şi Chedma.
            </VERS>
            <VERS vnumber="16">Aceştia sunt fiii lui Ismael; acestea sunt numele lor, după satele şi taberele lor. Ei au
                fost cei doisprezece voievozi, după neamurile lor.
            </VERS>
            <VERS vnumber="17">Şi iată anii vieţii lui Ismael: o sută treizeci şi şapte de ani. El şi-a dat duhul şi a
                murit, şi a fost adăugat la poporul său.
            </VERS>
            <VERS vnumber="18">Fiii lui au locuit de la Havila până la Şur, care este în faţa Egiptului, cum mergi spre
                Asiria. El s-a aşezat în faţa tuturor fraţilor lui.
            </VERS>
            <VERS vnumber="19">Iată spiţa neamului lui Isaac, fiul lui Avraam. Avraam a născut pe Isaac.
            </VERS>
            <VERS vnumber="20">Isaac era în vârstă de patruzeci de ani când a luat de nevastă pe Rebeca, fata lui
                Betuel, arameul din Padan-Aram, şi sora lui Laban, arameul.
            </VERS>
            <VERS vnumber="21">Isaac s-a rugat Domnului pentru nevasta sa, căci era stearpă; şi Domnul l-a ascultat:
                nevasta sa, Rebeca, a rămas însărcinată.
            </VERS>
            <VERS vnumber="22">Copiii se băteau în pântecele ei; şi ea a zis: „Dacă-i aşa, pentru ce mai sunt
                însărcinată?” S-a dus să întrebe pe Domnul.
            </VERS>
            <VERS vnumber="23">Şi Domnul i-a zis: „Două neamuri sunt în pântecele tău, şi două noroade se vor despărţi
                la ieşirea din pântecele tău. Unul din noroadele acestea va fi mai tare decât celălalt. Şi cel mai mare
                va sluji celui mai mic.”
            </VERS>
            <VERS vnumber="24">S-au împlinit zilele când avea să nască; şi iată că în pântecele ei erau doi gemeni.
            </VERS>
            <VERS vnumber="25">Cel dintâi a ieşit roşu de tot, ca o manta de păr, şi de aceea i-au pus numele Esau.
            </VERS>
            <VERS vnumber="26">Apoi a ieşit fratele său, care ţinea cu mâna de călcâi pe Esau; şi de aceea i-au pus
                numele Iacov. Isaac era în vârstă de şaizeci de ani când s-au născut ei.
            </VERS>
            <VERS vnumber="27">Băieţii aceştia s-au făcut mari. Esau a ajuns un vânător îndemânatic, un om care îşi
                petrecea vremea mai mult pe câmp; dar Iacov era un om liniştit, care stătea acasă în corturi.
            </VERS>
            <VERS vnumber="28">Isaac iubea pe Esau, pentru că mânca din vânatul lui; Rebeca însă iubea mai mult pe
                Iacov.
            </VERS>
            <VERS vnumber="29">Odată, pe când fierbea Iacov o ciorbă, Esau s-a întors de la câmp, rupt de oboseală.
            </VERS>
            <VERS vnumber="30">Şi Esau a zis lui Iacov: „Dă-mi, te rog, să mănânc din ciorba aceasta roşiatică, fiindcă
                sunt rupt de oboseală.” Pentru aceea s-a dat lui Esau numele Edom.
            </VERS>
            <VERS vnumber="31">Iacov a zis: „Vinde-mi azi dreptul tău de întâi născut!”
            </VERS>
            <VERS vnumber="32">Esau a răspuns: „Iată-mă, sunt pe moarte; la ce-mi slujeşte dreptul acesta de întâi
                născut?”
            </VERS>
            <VERS vnumber="33">Şi Iacov a zis: „Jură-mi întâi.” Esau i-a jurat şi astfel şi-a vândut dreptul de întâi
                născut lui Iacov.
            </VERS>
            <VERS vnumber="34">Atunci Iacov a dat lui Esau pâine şi ciorbă de linte. El a mâncat şi a băut; apoi s-a
                sculat şi a plecat. Astfel şi-a nesocotit Esau dreptul de întâi născut.
            </VERS>
        </CHAPTER>
        <CHAPTER cnumber="26">
            <VERS vnumber="1">În ţară a venit o foamete, afară de foametea dintâi, care fusese pe vremea lui Avraam.
                Isaac s-a dus la Abimelec, împăratul filistenilor, la Gherar.
            </VERS>
            <VERS vnumber="2">Domnul i S-a arătat şi i-a zis: „Nu te coborî în Egipt! Rămâi în ţara în care îţi voi
                spune.
            </VERS>
            <VERS vnumber="3">Locuieşte ca străin în ţara aceasta; Eu voi fi cu tine şi te voi binecuvânta; căci toate
                ţinuturile acestea ţi le voi da ţie şi seminţei tale şi voi ţine jurământul pe care l-am făcut tatălui
                tău, Avraam.”
            </VERS>
            <VERS vnumber="4">Îţi voi înmulţi sămânţa, ca stelele cerului; voi da seminţei tale toate ţinuturile
                acestea; şi toate neamurile pământului vor fi binecuvântate în sămânţa ta, ca răsplată,
            </VERS>
            <VERS vnumber="5">pentru că Avraam a ascultat de porunca Mea şi a păzit ce i-am cerut, a păzit poruncile
                Mele, orânduirile Mele şi legile Mele.”
            </VERS>
            <VERS vnumber="6">Astfel Isaac a rămas la Gherar.
            </VERS>
            <VERS vnumber="7">Când îi puneau oamenii locului aceluia întrebări cu privire la nevasta lui, el zicea:
                „Este sora mea.” Căci îi era frică să spună că este nevasta sa, ca să nu-l omoare oamenii locului
                aceluia, fiindcă Rebeca era frumoasă la chip.
            </VERS>
            <VERS vnumber="8">Fiindcă şederea lui acolo se lungise, s-a întâmplat că Abimelec, împăratul filistenilor,
                uitându-se pe fereastră, a văzut pe Isaac jucându-se cu nevasta sa, Rebeca.
            </VERS>
            <VERS vnumber="9">Abimelec a trimis să cheme pe Isaac şi i-a zis: „Nu mai încape îndoială că e nevasta ta.
                Cum ai putut zice: „E sora mea”? Isaac i-a răspuns: „Am zis aşa, ca să nu mor din pricina ei.”
            </VERS>
            <VERS vnumber="10">Şi Abimelec a zis: „Ce ne-ai făcut? Ce uşor s-ar fi putut ca vreunul din norod să se
                culce cu nevasta ta şi ne-ai fi făcut vinovaţi.”
            </VERS>
            <VERS vnumber="11">Atunci Abimelec a dat următoarea poruncă întregului norod: „Cine se va atinge de omul
                acesta sau de nevasta lui va fi omorât.”
            </VERS>
            <VERS vnumber="12">Isaac a făcut semănături în ţara aceea şi a strâns rod însutit în anul acela; căci Domnul
                l-a binecuvântat.
            </VERS>
            <VERS vnumber="13">Astfel omul acesta s-a îmbogăţit şi a mers îmbogăţindu-se din ce în ce mai mult, până ce
                a ajuns foarte bogat.
            </VERS>
            <VERS vnumber="14">Avea cirezi de vite şi turme de oi, şi un mare număr de robi; de aceea filistenii îl
                pizmuiau.
            </VERS>
            <VERS vnumber="15">Toate fântânile pe care le săpaseră robii tatălui său, pe vremea tatălui său, Avraam,
                filistenii le-au astupat şi le-au umplut cu ţărână.
            </VERS>
            <VERS vnumber="16">Şi Abimelec a zis lui Isaac: „Pleacă de la noi, căci ai ajuns mult mai puternic decât
                noi.”
            </VERS>
            <VERS vnumber="17">Isaac a plecat de acolo şi a tăbărât în valea Gherar, unde s-a aşezat cu locuinţa.
            </VERS>
            <VERS vnumber="18">Isaac a săpat din nou fântânile de apă pe care le săpaseră robii tatălui său, Avraam, şi
                pe care le astupaseră filistenii după moartea lui Avraam; şi le-a pus iarăşi aceleaşi nume pe care le
                pusese tatăl său.
            </VERS>
            <VERS vnumber="19">Robii lui Isaac au mai săpat în vale şi au dat acolo peste o fântână cu apă de izvor.
            </VERS>
            <VERS vnumber="20">Păstorii din Gherar s-au certat însă cu păstorii lui Isaac, zicând: „Apa este a noastră.”
                Şi a pus fântânii numele Esec, pentru că se certaseră cu el.
            </VERS>
            <VERS vnumber="21">Apoi au săpat o altă fântână, pentru care iar au făcut gâlceavă, de aceea a numit-o
                Sitna.
            </VERS>
            <VERS vnumber="22">Pe urmă s-a mutat de acolo şi a săpat o altă fântână, pentru care nu s-au mai certat; şi
                a numit-o Rehobot; „căci”, a zis el, „Domnul ne-a făcut loc larg, ca să ne putem întinde în ţară.”
            </VERS>
            <VERS vnumber="23">De acolo s-a suit la Beer-Şeba.
            </VERS>
            <VERS vnumber="24">Domnul i S-a arătat chiar în noaptea aceea şi i-a zis: „Eu sunt Dumnezeul tatălui tău,
                Avraam; nu te teme, căci Eu sunt cu tine; te voi binecuvânta şi îţi voi înmulţi sămânţa, din pricina
                robului Meu, Avraam.”
            </VERS>
            <VERS vnumber="25">Isaac a zidit acolo un altar, a chemat Numele Domnului şi şi-a întins cortul acolo. Robii
                lui Isaac au săpat acolo o fântână.
            </VERS>
            <VERS vnumber="26">Abimelec a venit din Gherar la el, cu prietenul său, Ahuzat, şi cu Picol, căpetenia
                oştirii lui.
            </VERS>
            <VERS vnumber="27">Isaac le-a zis: „Pentru ce veniţi la mine, voi care mă urâţi şi m-aţi izgonit de la voi?”
            </VERS>
            <VERS vnumber="28">Ei au răspuns: „Vedem lămurit că Domnul este cu tine. De aceea zicem: „Să fie un jurământ
                între noi, între noi şi tine, şi să facem un legământ cu tine!
            </VERS>
            <VERS vnumber="29">Anume, jură că nu ne vei face niciun rău, după cum nici noi nu ne-am atins de tine, ci
                ţi-am făcut numai bine şi te-am lăsat să pleci în pace. Tu acum eşti binecuvântat de Domnul.”
            </VERS>
            <VERS vnumber="30">Isaac le-a dat un ospăţ şi au mâncat şi au băut.
            </VERS>
            <VERS vnumber="31">S-au sculat dis-de-dimineaţă şi s-au legat unul cu altul printr-un jurământ. Isaac i-a
                lăsat apoi să plece, şi ei l-au părăsit în pace.
            </VERS>
            <VERS vnumber="32">În aceeaşi zi, nişte robi ai lui Isaac au venit să-i vorbească de fântâna pe care o săpau
                şi i-au zis: „Am dat de apă!”
            </VERS>
            <VERS vnumber="33">Şi el a numit-o Şiba. De aceea s-a pus cetăţii numele Beer-Şeba până în ziua de azi.
            </VERS>
            <VERS vnumber="34">La vârsta de patruzeci de ani, Esau a luat de neveste pe Iudita, fata hetitului Beeri, şi
                pe Basmat, fata hetitului Elon.
            </VERS>
            <VERS vnumber="35">Ele au fost o pricină de mare amărăciune pentru Isaac şi Rebeca.
            </VERS>
        </CHAPTER>
        <CHAPTER cnumber="27">
            <VERS vnumber="1">Isaac îmbătrânise, şi ochii îi slăbiseră, aşa că nu mai vedea. Atunci a chemat pe Esau,
                fiul lui cel mai mare, şi i-a zis: „Fiule!” „Iată-mă”, i-a răspuns el.
            </VERS>
            <VERS vnumber="2">Isaac a zis: „Iată, am îmbătrânit şi nu ştiu ziua morţii mele.
            </VERS>
            <VERS vnumber="3">Acum, dar, te rog, ia-ţi armele, tolba şi arcul, du-te la câmp şi adu-mi vânat.
            </VERS>
            <VERS vnumber="4">Fă-mi o mâncare, cum îmi place mie, şi adu-mi s-o mănânc, ca să te binecuvânteze sufletul
                meu înainte de a muri.”
            </VERS>
            <VERS vnumber="5">Rebeca a ascultat ce spunea Isaac fiului său, Esau. Şi Esau s-a dus la câmp, ca să prindă
                vânatul şi să-l aducă.
            </VERS>
            <VERS vnumber="6">Apoi Rebeca a zis fiului său Iacov: „Iată, am auzit pe tatăl tău vorbind astfel fratelui
                tău, Esau:
            </VERS>
            <VERS vnumber="7">„Adu-mi vânat şi fă-mi o mâncare ca să mănânc; şi te voi binecuvânta înaintea Domnului,
                înainte de moartea mea.”
            </VERS>
            <VERS vnumber="8">Acum, fiule, ascultă sfatul meu şi fă ce îţi poruncesc.
            </VERS>
            <VERS vnumber="9">Du-te de ia-mi din turmă doi iezi buni, ca să fac din ei tatălui tău o mâncare gustoasă
                cum îi place;
            </VERS>
            <VERS vnumber="10">tu ai s-o duci tatălui tău s-o mănânce, ca să te binecuvânteze înainte de moartea lui.”
            </VERS>
            <VERS vnumber="11">Iacov a răspuns mamei sale: „Iată, fratele meu, Esau, este păros, iar eu n-am păr deloc.
            </VERS>
            <VERS vnumber="12">Poate că tatăl meu mă va pipăi şi voi trece drept mincinos înaintea lui şi, în loc de
                binecuvântare, voi face să vină peste mine blestemul.”
            </VERS>
            <VERS vnumber="13">Mama sa i-a zis: „Blestemul acesta, fiule, să cadă peste mine! Ascultă numai sfatul meu
                şi du-te de adu-mi-i.”
            </VERS>
            <VERS vnumber="14">Iacov s-a dus de i-a luat şi i-a adus mamei sale, care a făcut o mâncare cum îi plăcea
                tatălui său.
            </VERS>
            <VERS vnumber="15">În urmă, Rebeca a luat hainele cele bune ale lui Esau, fiul ei cel mai mare, care se
                găseau acasă, şi le-a pus pe Iacov, fiul ei cel mai tânăr.
            </VERS>
            <VERS vnumber="16">I-a acoperit cu pielea iezilor mâinile şi gâtul care erau fără păr.
            </VERS>
            <VERS vnumber="17">Şi a dat în mâna fiului său Iacov mâncarea gustoasă şi pâinea pe care le pregătise.
            </VERS>
            <VERS vnumber="18">El a venit la tatăl său şi a zis: „Tată!” „Iată-mă”, a zis Isaac. „Cine eşti tu, fiule?”
            </VERS>
            <VERS vnumber="19">Iacov a răspuns tatălui său: „Eu sunt Esau, fiul tău cel mai mare; am făcut ce mi-ai
                spus. Scoală-te, rogu-te, şezi de mănâncă din vânatul meu, pentru ca să mă binecuvânteze sufletul tău!”
            </VERS>
            <VERS vnumber="20">Isaac a zis fiului său: „Cum l-ai şi găsit, fiule?” Şi Iacov a răspuns: „Domnul Dumnezeul
                tău, mi l-a scos înainte.”
            </VERS>
            <VERS vnumber="21">Isaac a zis lui Iacov: „Apropie-te, dar, să te pipăi, fiule, ca să ştiu dacă eşti cu
                adevărat fiul meu Esau sau nu.”
            </VERS>
            <VERS vnumber="22">Iacov s-a apropiat de tatăl său, Isaac, care l-a pipăit şi a zis: „Glasul este glasul lui
                Iacov, dar mâinile sunt mâinile lui Esau.”
            </VERS>
            <VERS vnumber="23">Nu l-a cunoscut, pentru că mâinile îi erau păroase, ca mâinile fratelui său, Esau; şi l-a
                binecuvântat.
            </VERS>
            <VERS vnumber="24">Isaac a zis: „Tu eşti deci fiul meu Esau?” Şi Iacov a răspuns: „Eu sunt.”
            </VERS>
            <VERS vnumber="25">Isaac a zis: „Adu-mi să mănânc din vânatul fiului meu, ca sufletul meu să te
                binecuvânteze.” Iacov i-a adus, şi el a mâncat; i-a adus şi vin şi a băut.
            </VERS>
            <VERS vnumber="26">Atunci tatăl său, Isaac, i-a zis: „Apropie-te, dar, şi sărută-mă, fiule.”
            </VERS>
            <VERS vnumber="27">Iacov s-a apropiat şi l-a sărutat. Isaac a simţit mirosul hainelor lui; apoi l-a
                binecuvântat şi a zis: „Iată, mirosul fiului meu este ca mirosul unui câmp pe care l-a binecuvântat
                Domnul.
            </VERS>
            <VERS vnumber="28">Să-ţi dea Dumnezeu rouă din cer şi grăsimea pământului, grâu şi vin din belşug!
            </VERS>
            <VERS vnumber="29">Să-ţi fie supuse noroade, şi neamuri să se închine înaintea ta! Să fii stăpânul fraţilor
                tăi, şi fiii mamei tale să se închine înaintea ta! Blestemat să fie oricine te va blestema şi
                binecuvântat să fie oricine te va binecuvânta.”
            </VERS>
            <VERS vnumber="30">Isaac sfârşise de binecuvântat pe Iacov şi abia plecase Iacov de la tatăl său Isaac, când
                fratele său, Esau, s-a întors de la vânătoare.
            </VERS>
            <VERS vnumber="31">A făcut şi el o mâncare gustoasă, pe care a adus-o tatălui său. Şi a zis tatălui său:
                „Tată, scoală-te şi mănâncă din vânatul fiului tău, pentru ca să mă binecuvânteze sufletul tău!”
            </VERS>
            <VERS vnumber="32">Tatăl său, Isaac, i-a zis: „Cine eşti tu?” Şi el a răspuns: „Eu sunt fiul tău cel mai
                mare, Esau.”
            </VERS>
            <VERS vnumber="33">Isaac s-a înspăimântat foarte tare şi a zis: „Cine este atunci cel ce a prins vânat şi mi
                l-a adus? Eu am mâncat din toate, înainte de a veni tu, şi l-am binecuvântat. De aceea va rămâne
                binecuvântat.”
            </VERS>
            <VERS vnumber="34">Când a auzit Esau cuvintele tatălui său, a scos mari ţipete, pline de amărăciune, şi a
                zis tatălui său: „Binecuvântă-mă şi pe mine, tată!”
            </VERS>
            <VERS vnumber="35">Isaac a zis: „Fratele tău a venit cu vicleşug şi ţi-a luat binecuvântarea.”
            </VERS>
            <VERS vnumber="36">Esau a zis: „Da, nu degeaba i-au pus numele Iacov; căci m-a înşelat de două ori. Mi-a
                luat dreptul de întâi născut, şi iată-l acum că a venit de mi-a luat şi binecuvântarea!” Şi a zis: „N-ai
                păstrat nicio binecuvântare pentru mine?”
            </VERS>
            <VERS vnumber="37">Isaac a răspuns şi a zis lui Esau: „Iată, l-am făcut stăpân peste tine şi i-am dat ca
                slujitori pe toţi fraţii lui, l-am înzestrat cu grâu şi vin din belşug: ce mai pot face oare pentru
                tine, fiule?”
            </VERS>
            <VERS vnumber="38">Esau a zis tatălui său: „N-ai decât această singură binecuvântare, tată? Binecuvântă-mă
                şi pe mine, tată!” Şi Esau a ridicat glasul şi a plâns.
            </VERS>
            <VERS vnumber="39">Tatăl său, Isaac, a răspuns şi i-a zis: „Iată! Locuinţa ta va fi lipsită de grăsimea
                pământului şi de roua cerului de sus.
            </VERS>
            <VERS vnumber="40">Vei trăi din sabia ta şi vei sluji fratelui tău; dar, când te vei răscula, vei scutura
                jugul lui de pe gâtul tău!”
            </VERS>
            <VERS vnumber="41">Esau a prins ură pe Iacov, din pricina binecuvântării cu care-l binecuvântase tatăl său.
                Şi Esau zicea în inima sa: „Zilele de bocet pentru tatăl meu sunt aproape, şi apoi am să ucid pe fratele
                meu, Iacov.”
            </VERS>
            <VERS vnumber="42">Şi au spus Rebecăi cuvintele lui Esau, fiul ei cel mai mare. Ea a trimis atunci de a
                chemat pe Iacov, fiul ei cel mai tânăr, şi i-a zis: „Iată, fratele tău, Esau, vrea să se răzbune pe tine
                omorându-te.
            </VERS>
            <VERS vnumber="43">Acum, fiule, ascultă sfatul meu: scoală-te, fugi la fratele meu Laban în Haran;
            </VERS>
            <VERS vnumber="44">şi rămâi la el câtăva vreme, până se va potoli mânia fratelui tău,
            </VERS>
            <VERS vnumber="45">până va trece de la tine urgia fratelui tău şi va uita ce i-ai făcut. Atunci voi trimite
                să te cheme. Pentru ce să fiu lipsită de voi amândoi într-o zi?”
            </VERS>
            <VERS vnumber="46">Rebeca a zis lui Isaac: „M-am scârbit de viaţă, din pricina fetelor lui Het. Dacă Iacov
                va lua o asemenea nevastă, dintre fetele lui Het, dintre fetele ţării acesteia, la ce-mi mai este bună
                viaţa?”
            </VERS>
        </CHAPTER>
        <CHAPTER cnumber="28">
            <VERS vnumber="1">Isaac a chemat pe Iacov, l-a binecuvântat şi i-a dat porunca aceasta: „Să nu-ţi iei
                nevastă dintre fetele lui Canaan.
            </VERS>
            <VERS vnumber="2">Scoală-te, du-te la Padan-Aram, în casa lui Betuel, tatăl mamei tale, şi ia-ţi de acolo o
                nevastă, dintre fetele lui Laban, fratele mamei tale.
            </VERS>
            <VERS vnumber="3">Dumnezeul cel Atotputernic să te binecuvânteze, să te facă să creşti şi să te înmulţeşti,
                ca să ajungi o ceată de noroade!
            </VERS>
            <VERS vnumber="4">Să-ţi dea binecuvântarea lui Avraam, ţie şi seminţei tale cu tine, ca să stăpâneşti ţara
                în care locuieşti ca străin şi pe care a dat-o lui Avraam.”
            </VERS>
            <VERS vnumber="5">Şi Isaac a trimis pe Iacov, care s-a dus la Padan-Aram, la Laban, fiul lui Betuel,
                arameul, fratele Rebecăi, mama lui Iacov şi a lui Esau.
            </VERS>
            <VERS vnumber="6">Esau a văzut că Isaac binecuvântase pe Iacov şi-l trimisese la Padan-Aram, ca să-şi ia
                nevastă de acolo, şi că, binecuvântându-l, îi dăduse porunca aceasta: „Să nu-ţi iei nevastă dintre
                fetele lui Canaan.”
            </VERS>
            <VERS vnumber="7">A văzut că Iacov ascultase de tatăl său şi de mama sa şi plecase la Padan-Aram.
            </VERS>
            <VERS vnumber="8">Esau a înţeles astfel că fetele lui Canaan nu-i plăceau tatălui său Isaac.
            </VERS>
            <VERS vnumber="9">Şi Esau s-a dus la Ismael. El a mai luat de nevastă, pe lângă nevestele pe care le avea,
                pe Mahalat, fata lui Ismael, fiul lui Avraam, şi sora lui Nebaiot.
            </VERS>
            <VERS vnumber="10">Iacov a plecat din Beer-Şeba şi şi-a luat drumul spre Haran.
            </VERS>
            <VERS vnumber="11">A ajuns într-un loc unde a rămas peste noapte, căci asfinţise soarele. A luat o piatră de
                acolo, a pus-o căpătâi şi s-a culcat în locul acela.
            </VERS>
            <VERS vnumber="12">Şi a visat o scară rezemată de pământ, al cărei vârf ajungea până la cer. Îngerii lui
                Dumnezeu se suiau şi se coborau pe scara aceea.
            </VERS>
            <VERS vnumber="13">Şi Domnul stătea deasupra ei şi zicea: „Eu sunt Domnul Dumnezeul tatălui tău, Avraam, şi
                Dumnezeul lui Isaac.” Pământul pe care eşti culcat ţi-l voi da ţie şi seminţei tale.
            </VERS>
            <VERS vnumber="14">Sămânţa ta va fi ca pulberea pământului; te vei întinde la apus şi la răsărit, la
                miazănoapte şi la miazăzi; şi toate familiile pământului vor fi binecuvântate în tine şi în sămânţa ta.
            </VERS>
            <VERS vnumber="15">Iată, Eu sunt cu tine; te voi păzi pretutindeni pe unde vei merge şi te voi aduce înapoi
                în ţara aceasta; căci nu te voi părăsi, până nu voi împlini ce-ţi spun.”
            </VERS>
            <VERS vnumber="16">Iacov s-a trezit din somn şi a zis: „Cu adevărat, Domnul este în locul acesta, şi eu n-am
                ştiut.”
            </VERS>
            <VERS vnumber="17">I-a fost frică şi a zis: „Cât de înfricoşat este locul acesta! Aici este casa lui
                Dumnezeu, aici este poarta cerurilor!”
            </VERS>
            <VERS vnumber="18">Şi Iacov s-a sculat dis-de-dimineaţă, a luat piatra pe care o pusese căpătâi, a pus-o ca
                stâlp de aducere aminte şi a turnat untdelemn pe vârful ei.
            </VERS>
            <VERS vnumber="19">A dat locului acestuia numele Betel; dar mai înainte cetatea se chema Luz.
            </VERS>
            <VERS vnumber="20">Iacov a făcut o juruinţă şi a zis: „Dacă va fi Dumnezeu cu mine şi mă va păzi în timpul
                călătoriei pe care o fac, dacă-mi va da pâine să mănânc şi haine să mă îmbrac
            </VERS>
            <VERS vnumber="21">şi dacă mă voi întoarce în pace în casa tatălui meu, atunci Domnul va fi Dumnezeul meu;
            </VERS>
            <VERS vnumber="22">piatra aceasta, pe care am pus-o ca stâlp de aducere aminte, va fi casa lui Dumnezeu şi
                Îţi voi da a zecea parte din tot ce-mi vei da.”
            </VERS>
        </CHAPTER>
        <CHAPTER cnumber="29">
            <VERS vnumber="1">Iacov a pornit la drum şi s-a dus în ţara celor ce locuiesc la răsărit.
            </VERS>
            <VERS vnumber="2">S-a uitat înainte şi iată că pe câmp era o fântână; şi lângă ea erau trei turme de oi,
                care se odihneau; căci la fântâna aceasta obişnuiau ciobanii să-şi adape turmele. Şi piatra de pe gura
                fântânii era mare.
            </VERS>
            <VERS vnumber="3">Toate turmele se strângeau acolo; ciobanii prăvăleau piatra de pe gura fântânii, adăpau
                turmele şi apoi puneau piatra iarăşi la loc pe gura fântânii.
            </VERS>
            <VERS vnumber="4">Iacov a zis păstorilor: „Fraţilor, de unde sunteţi?” „Din Haran”, au răspuns ei.
            </VERS>
            <VERS vnumber="5">El le-a zis: „Cunoaşteţi pe Laban, fiul lui Nahor?” „Îl cunoaştem”, i-au răspuns ei.
            </VERS>
            <VERS vnumber="6">El le-a zis: „Este sănătos?” „Sănătos”, au răspuns ei. Şi tocmai atunci venea Rahela, fata
                lui, cu oile.
            </VERS>
            <VERS vnumber="7">El a zis: „Iată, soarele este încă sus şi-i prea devreme ca să strângeţi vitele: adăpaţi
                oile, apoi duceţi-vă şi paşteţi-le iarăşi.”
            </VERS>
            <VERS vnumber="8">Ei au răspuns: „Nu putem, până nu se vor strânge toate turmele; atunci se prăvăleşte
                piatra de pe gura fântânii şi vom adăpa oile.”
            </VERS>
            <VERS vnumber="9">Pe când le vorbea el încă, veni Rahela cu oile tatălui său; căci ea le păzea.
            </VERS>
            <VERS vnumber="10">Când a văzut Iacov pe Rahela, fata lui Laban, fratele mamei sale, şi turma lui Laban,
                fratele mamei sale, s-a apropiat, a prăvălit piatra de pe gura fântânii şi a adăpat turma lui Laban,
                fratele mamei sale.
            </VERS>
            <VERS vnumber="11">Apoi Iacov a sărutat pe Rahela şi a început să plângă tare.
            </VERS>
            <VERS vnumber="12">Iacov a spus Rahelei că este rudă cu tatăl ei, că este fiul Rebecăi. Şi ea a dat fuga de
                a spus tatălui său.
            </VERS>
            <VERS vnumber="13">Cum a auzit Laban de Iacov, fiul surorii sale, i-a alergat înainte, l-a îmbrăţişat, l-a
                sărutat şi l-a adus în casă. Iacov a istorisit lui Laban toate cele întâmplate.
            </VERS>
            <VERS vnumber="14">Şi Laban i-a zis: „Cu adevărat, tu eşti os din oasele mele şi carne din carnea mea!”
                Iacov a stat la Laban o lună.
            </VERS>
            <VERS vnumber="15">Apoi Laban a zis lui Iacov: „Fiindcă eşti rudă cu mine, să-mi slujeşti oare degeaba?
                Spune-mi ce simbrie vrei?”
            </VERS>
            <VERS vnumber="16">Laban însă avea două fete: cea mai mare se numea Lea, şi cea mai mică Rahela.
            </VERS>
            <VERS vnumber="17">Lea avea ochii slabi; dar Rahela era frumoasă la statură şi mândră la faţă.
            </VERS>
            <VERS vnumber="18">Iacov iubea pe Rahela şi a zis: „Îţi voi sluji şapte ani pentru Rahela, fata ta cea mai
                mică.”
            </VERS>
            <VERS vnumber="19">Şi Laban a răspuns: „Mai bine să ţi-o dau ţie decât s-o dau altuia. Rămâi la mine!”
            </VERS>
            <VERS vnumber="20">Astfel Iacov a slujit şapte ani pentru Rahela; şi anii aceştia i s-au părut ca vreo
                câteva zile, pentru că o iubea.
            </VERS>
            <VERS vnumber="21">În urmă Iacov a zis lui Laban: „Dă-mi nevasta, căci mi s-a împlinit sorocul, ca să intru
                la ea.”
            </VERS>
            <VERS vnumber="22">Laban a adunat pe toţi oamenii locului şi a făcut un ospăţ.
            </VERS>
            <VERS vnumber="23">Seara, a luat pe fiica sa Lea şi a adus-o la Iacov, care s-a culcat cu ea.
            </VERS>
            <VERS vnumber="24">Şi Laban a dat ca roabă fetei sale Lea pe roaba sa Zilpa.
            </VERS>
            <VERS vnumber="25">A doua zi dimineaţa, iată că era Lea. Atunci Iacov a zis lui Laban: „Ce mi-ai făcut? Nu
                ţi-am slujit oare pentru Rahela? Pentru ce m-ai înşelat?”
            </VERS>
            <VERS vnumber="26">Laban a răspuns: „În locul acesta nu-i obicei să se dea cea mai tânără înaintea celei mai
                mari.
            </VERS>
            <VERS vnumber="27">Isprăveşte săptămâna cu aceasta şi-ţi vom da şi pe cealaltă pentru slujba pe care o vei
                mai face la mine alţi şapte ani.”
            </VERS>
            <VERS vnumber="28">Iacov a făcut aşa şi a isprăvit săptămâna cu Lea; apoi Laban i-a dat de nevastă pe fiica
                sa Rahela.
            </VERS>
            <VERS vnumber="29">Şi Laban a dat ca roabă fetei sale Rahela pe roaba sa Bilha.
            </VERS>
            <VERS vnumber="30">Iacov a intrat şi la Rahela, pe care o iubea mai mult decât pe Lea; şi a mai slujit la
                Laban alţi şapte ani.
            </VERS>
            <VERS vnumber="31">Domnul a văzut că Lea nu era iubită; şi a făcut-o să aibă copii, pe când Rahela era
                stearpă.
            </VERS>
            <VERS vnumber="32">Lea a rămas însărcinată şi a născut un fiu, căruia i-a pus numele Ruben; „căci”, a zis
                ea, „Domnul a văzut mâhnirea mea, şi acum bărbatul meu are să mă iubească negreşit.”
            </VERS>
            <VERS vnumber="33">A rămas iarăşi însărcinată şi a născut un fiu; şi a zis: „Domnul a auzit că nu eram
                iubită şi mi-a dat şi pe acesta.” De aceea i-a pus numele Simeon.
            </VERS>
            <VERS vnumber="34">Iar a rămas însărcinată şi a născut un fiu; şi a zis: „De data aceasta bărbatul meu se va
                alipi de mine, căci i-am născut trei fii.” De aceea i-a pus numele Levi.
            </VERS>
            <VERS vnumber="35">A rămas iarăşi însărcinată şi a născut un fiu; şi a zis: „De data aceasta voi lăuda pe
                Domnul.” De aceea i-a pus numele Iuda. Şi a încetat să mai nască.
            </VERS>
        </CHAPTER>
        <CHAPTER cnumber="30">
            <VERS vnumber="1">Când a văzut Rahela că nu face copii lui Iacov, a pizmuit pe sora sa şi a zis lui Iacov:
                „Dă-mi copii, ori mor!”
            </VERS>
            <VERS vnumber="2">Iacov s-a mâniat pe Rahela şi a zis: „Sunt eu oare în locul lui Dumnezeu, care te-a oprit
                să ai copii?”
            </VERS>
            <VERS vnumber="3">Ea a zis: „Iată roaba mea, Bilha; culcă-te cu ea, ca să nască pe genunchii mei şi să am şi
                eu copii prin ea.”
            </VERS>
            <VERS vnumber="4">Şi i-a dat de nevastă pe roaba ei, Bilha; şi Iacov s-a culcat cu ea.
            </VERS>
            <VERS vnumber="5">Bilha a rămas însărcinată şi a născut lui Iacov un fiu.
            </VERS>
            <VERS vnumber="6">Rahela a zis: „Mi-a făcut Dumnezeu dreptate, mi-a auzit glasul şi mi-a dăruit un fiu.” De
                aceea i-a pus numele Dan.
            </VERS>
            <VERS vnumber="7">Bilha, roaba Rahelei, a rămas iar însărcinată şi a născut lui Iacov un al doilea fiu.
            </VERS>
            <VERS vnumber="8">Rahela a zis: „Am luptat cu Dumnezeu împotriva surorii mele şi am biruit.” De aceea i-a
                pus numele Neftali.
            </VERS>
            <VERS vnumber="9">Când a văzut Lea că nu mai naşte, a luat pe roaba sa, Zilpa, şi a dat-o lui Iacov de
                nevastă.
            </VERS>
            <VERS vnumber="10">Zilpa, roaba Leii, a născut lui Iacov un fiu.
            </VERS>
            <VERS vnumber="11">„Cu noroc!” a zis Lea. De aceea i-a pus numele Gad.
            </VERS>
            <VERS vnumber="12">Zilpa, roaba Leii, a născut un al doilea fiul lui Iacov.
            </VERS>
            <VERS vnumber="13">„Ce fericită sunt!” a zis Lea; „căci femeile mă vor numi fericită.” De aceea i-a pus
                numele Aşer.
            </VERS>
            <VERS vnumber="14">Ruben a ieşit odată afară, pe vremea seceratului grâului, şi a găsit mandragore pe câmp.
                Le-a adus mamei sale, Lea. Atunci Rahela a zis Leii: „Dă-mi, te rog, din mandragorele fiului tău.”
            </VERS>
            <VERS vnumber="15">Ea i-a răspuns: „Nu-ţi ajunge că mi-ai luat bărbatul, de vrei să iei şi mandragorele
                fiului meu?” Şi Rahela a zis: „Ei bine! Poate să se culce cu tine în noaptea aceasta, pentru
                mandragorele fiului tău.”
            </VERS>
            <VERS vnumber="16">Seara, pe când se întorcea Iacov de la câmp, Lea i-a ieşit înainte şi a zis: „La mine ai
                să vii, căci te-am cumpărat cu mandragorele fiului meu.” Şi în noaptea aceea s-a culcat cu ea.
            </VERS>
            <VERS vnumber="17">Dumnezeu a ascultat pe Lea, care a rămas însărcinată şi a născut lui Iacov al cincilea
                fiu.
            </VERS>
            <VERS vnumber="18">Lea a zis: „M-a răsplătit Dumnezeu, pentru că am dat bărbatului meu pe roaba mea.” De
                aceea i-a pus numele Isahar.
            </VERS>
            <VERS vnumber="19">Lea a rămas iarăşi însărcinată şi a născut un al şaselea fiul lui Iacov.
            </VERS>
            <VERS vnumber="20">Lea a zis: „Frumos dar mi-a dat Dumnezeu! De data aceasta bărbatul meu va locui cu mine,
                căci i-am născut şase fii.” De aceea i-a pus numele Zabulon
            </VERS>
            <VERS vnumber="21">În urmă, a născut o fată, căreia i-a pus numele Dina.
            </VERS>
            <VERS vnumber="22">Dumnezeu Şi-a adus aminte de Rahela, a ascultat-o şi a făcut-o să aibă copii.
            </VERS>
            <VERS vnumber="23">Ea a rămas însărcinată şi a născut un fiu; şi a zis: „Mi-a luat Dumnezeu ocara!”
            </VERS>
            <VERS vnumber="24">Şi i-a pus numele Iosif zicând: „Domnul să-mi mai adauge un fiu!”
            </VERS>
            <VERS vnumber="25">După ce a născut Rahela pe Iosif, Iacov a zis lui Laban: „Lasă-mă să plec, ca să mă duc
                acasă, în ţara mea.
            </VERS>
            <VERS vnumber="26">Dă-mi nevestele şi copiii, pentru care ţi-am slujit, şi voi pleca; fiindcă ştii ce slujbă
                ţi-am făcut.”
            </VERS>
            <VERS vnumber="27">Laban i-a zis: „Dacă am căpătat trecere înaintea ta, mai zăboveşte; văd bine că Domnul
                m-a binecuvântat din pricina ta;
            </VERS>
            <VERS vnumber="28">hotărăşte-mi simbria ta şi ţi-o voi da.”
            </VERS>
            <VERS vnumber="29">Iacov i-a răspuns: „Ştii cum ţi-am slujit şi cum ţi-au propăşit vitele cu mine;
            </VERS>
            <VERS vnumber="30">căci puţinul pe care-l aveai înainte de venirea mea, a crescut mult, şi Domnul te-a
                binecuvântat ori încotro am mers eu. Acum, când am să muncesc şi pentru casa mea?”
            </VERS>
            <VERS vnumber="31">Laban a zis: „Ce să-ţi dau?” Şi Iacov a răspuns: „Să nu-mi dai nimic. Dacă te învoieşti
                cu ce-ţi voi spune, îţi voi paşte turma şi mai departe şi o voi păzi.
            </VERS>
            <VERS vnumber="32">Azi am să trec prin toată turma ta; am să pun deoparte din oi orice miel sein şi pestriţ
                şi orice miel negru, şi din capre tot ce este pestriţ şi sein. Aceasta să fie simbria mea.
            </VERS>
            <VERS vnumber="33">Iată cum se va dovedi cinstea mea: de acum încolo, când ai să vii să-mi vezi simbria, tot
                ce nu va fi sein şi pestriţ între capre şi negru între miei, şi se va găsi la mine, să fie socotit ca
                furat.”
            </VERS>
            <VERS vnumber="34">Laban a zis: „Bine! Fie aşa cum ai zis.”
            </VERS>
            <VERS vnumber="35">În aceeaşi zi, a pus deoparte ţapii bălţaţi şi pestriţi, toate caprele seine şi pestriţe,
                toate cele ce aveau alb pe ele şi toţi mieii care erau negri. Le-a dat în mâinile fiilor săi.
            </VERS>
            <VERS vnumber="36">Apoi a pus o depărtare de trei zile de drum între el şi Iacov; şi Iacov păştea celelalte
                oi ale lui Laban.
            </VERS>
            <VERS vnumber="37">Iacov a luat nuiele verzi de plop, de migdal şi de platan; a despuiat de pe ele fâşii de
                coajă şi a făcut să se vadă albeaţa care era pe nuiele.
            </VERS>
            <VERS vnumber="38">Apoi a pus nuielele pe care le despuiase de coajă în jgheaburi, în adăpători, sub ochii
                oilor care veneau să bea, ca atunci când vor veni să bea, să zămislească.
            </VERS>
            <VERS vnumber="39">Oile zămisleau uitându-se la nuiele şi făceau miei bălţaţi, seini şi pestriţi.
            </VERS>
            <VERS vnumber="40">Iacov despărţea mieii aceştia şi abătea feţele oilor din turma lui Laban către cele seine
                şi bălţate. Şi-a făcut astfel turme deosebite, pe care nu le-a împreunat cu turma lui Laban.
            </VERS>
            <VERS vnumber="41">Ori de câte ori se înfierbântau oile cele mai tari, Iacov punea nuielele în jgheaburi,
                sub ochii oilor, ca ele să zămislească uitându-se la nuiele.
            </VERS>
            <VERS vnumber="42">Când oile erau slabe, nu punea nuielele; aşa că cele slabe erau pentru Laban, iar cele
                tari pentru Iacov.
            </VERS>
            <VERS vnumber="43">Omul acesta s-a îmbogăţit astfel din ce în ce mai mult; a avut multe turme, robi şi
                roabe, cămile şi măgari.
            </VERS>
        </CHAPTER>
        <CHAPTER cnumber="31">
            <VERS vnumber="1">Iacov a auzit vorbele fiilor lui Laban, care ziceau: „Iacov a luat tot ce era al tatălui
                nostru şi cu averea tatălui nostru şi-a agonisit el toată bogăţia aceasta.”
            </VERS>
            <VERS vnumber="2">Iacov s-a uitat şi la faţa lui Laban; şi iată că ea nu mai era ca înainte.
            </VERS>
            <VERS vnumber="3">Atunci Domnul a zis lui Iacov: „Întoarce-te în ţara părinţilor tăi şi în locul tău de
                naştere; şi Eu voi fi cu tine.”
            </VERS>
            <VERS vnumber="4">Iacov a trimis de a chemat pe Rahela şi pe Lea la câmp, la turma lui.
            </VERS>
            <VERS vnumber="5">El le-a zis: „După faţa tatălui vostru, văd bine că el nu mai este ca înainte; dar
                Dumnezeul tatălui meu a fost cu mine.
            </VERS>
            <VERS vnumber="6">Voi însevă ştiţi că am slujit tatălui vostru cu toată puterea mea.
            </VERS>
            <VERS vnumber="7">Şi tatăl vostru m-a înşelat: de zece ori mi-a schimbat simbria; dar Dumnezeu nu i-a
                îngăduit să mă păgubească.
            </VERS>
            <VERS vnumber="8">Ci când zicea el: „Mieii pestriţi să fie simbria ta”, toate oile făceau miei pestriţi. Şi
                când zicea: „Mieii bălţaţi să fie simbria ta”, toate oile făceau miei bălţaţi.
            </VERS>
            <VERS vnumber="9">Dumnezeu a luat astfel toată turma tatălui vostru şi mi-a dat-o mie.
            </VERS>
            <VERS vnumber="10">Pe vremea când se înfierbântau oile, eu am ridicat ochii şi am văzut în vis că ţapii şi
                berbecii care săreau pe capre şi pe oi erau bălţaţi, pestriţi şi seini.
            </VERS>
            <VERS vnumber="11">Şi Îngerul lui Dumnezeu mi-a zis în vis: „Iacove!” „Iată-mă”, am răspuns eu.
            </VERS>
            <VERS vnumber="12">El a zis: „Ridică ochii şi priveşte: toţi ţapii şi berbecii care sar pe capre şi pe oi
                sunt bălţaţi, pestriţi şi seini; căci am văzut tot ce ţi-a făcut Laban.
            </VERS>
            <VERS vnumber="13">Eu sunt Dumnezeul din Betel, unde ai uns un stâlp de aducere aminte, unde Mi-ai făcut o
                juruinţă. Acum, scoală-te, ieşi din ţara aceasta şi întoarce-te în ţara ta de naştere.”
            </VERS>
            <VERS vnumber="14">Rahela şi Lea au răspuns şi i-au zis: „Mai avem noi oare parte şi moştenire în casa
                tatălui nostru?
            </VERS>
            <VERS vnumber="15">Nu suntem noi oare privite de el ca nişte străine, fiindcă ne-a vândut şi ne-a mâncat şi
                banii?
            </VERS>
            <VERS vnumber="16">Toată bogăţia pe care a luat-o Dumnezeu de la tatăl nostru este a noastră şi a copiilor
                noştri. Fă acum tot ce ţi-a spus Dumnezeu.”
            </VERS>
            <VERS vnumber="17">Iacov s-a sculat şi a pus pe copiii şi nevestele sale călare pe cămile.
            </VERS>
            <VERS vnumber="18">Şi-a luat toată turma şi toate averile pe care le avea: turma pe care o agonisise în
                Padan-Aram; şi a plecat la tatăl său, Isaac, în ţara Canaan.
            </VERS>
            <VERS vnumber="19">Pe când Laban se dusese să-şi tundă oile, Rahela a furat idolii tatălui său;
            </VERS>
            <VERS vnumber="20">şi Iacov a înşelat pe Laban, arameul, căci nu l-a înştiinţat de fuga sa.
            </VERS>
            <VERS vnumber="21">A fugit astfel cu tot ce avea; s-a sculat, a trecut Râul şi s-a îndreptat spre muntele
                Galaad.
            </VERS>
            <VERS vnumber="22">A treia zi, au dat de veste lui Laban că Iacov a fugit.
            </VERS>
            <VERS vnumber="23">Laban a luat cu el pe fraţii săi, l-a urmărit cale de şapte zile şi l-a ajuns la muntele
                Galaad.
            </VERS>
            <VERS vnumber="24">Dar Dumnezeu S-a arătat noaptea în vis lui Laban, arameul, şi i-a zis: „Fereşte-te să
                spui o vorbă rea lui Iacov!”
            </VERS>
            <VERS vnumber="25">Laban a ajuns, dar, pe Iacov. Iacov îşi întinsese cortul pe munte; Laban şi-a întins şi
                el cortul, cu fraţii lui, pe muntele Galaad.
            </VERS>
            <VERS vnumber="26">Atunci Laban a zis lui Iacov: „Ce-ai făcut? Pentru ce m-ai înşelat şi mi-ai luat fetele
                ca pe nişte roabe luate cu sabia?
            </VERS>
            <VERS vnumber="27">Pentru ce ai fugit pe ascuns, m-ai înşelat şi nu mi-ai dat de ştire? Te-aş fi lăsat să
                pleci în mijlocul veseliei şi al cântecelor, în sunet de timpane şi lăută.
            </VERS>
            <VERS vnumber="28">Nu mi-ai îngăduit nici măcar să-mi sărut nepoţii şi fetele! Ca un nebun ai lucrat.
            </VERS>
            <VERS vnumber="29">Mâna mea este destul de tare ca să vă fac rău; dar Dumnezeul tatălui vostru mi-a zis în
                noaptea trecută: „Fereşte-te să spui o vorbă rea lui Iacov!”
            </VERS>
            <VERS vnumber="30">Dar acum, odată ce ai plecat, pentru că te topeşti de dor după casa tatălui tău, de ce
                mi-ai furat dumnezeii mei?”
            </VERS>
            <VERS vnumber="31">Drept răspuns, Iacov a zis lui Laban: „Am fugit fiindcă-mi era frică, gândindu-mă că
                poate îmi vei lua înapoi fetele tale.
            </VERS>
            <VERS vnumber="32">Dar să piară acela la care îţi vei găsi dumnezeii tăi! În faţa fraţilor noştri,
                cercetează şi vezi ce-i la mine din ale tale şi ia-ţi-l.” Iacov nu ştia că Rahela îi furase.
            </VERS>
            <VERS vnumber="33">Laban a intrat în cortul lui Iacov, în cortul Leii, în cortul celor două roabe şi n-a
                găsit nimic. A ieşit din cortul Leii şi a intrat în cortul Rahelei.
            </VERS>
            <VERS vnumber="34">Rahela luase idolii, îi pusese sub samarul cămilei şi şezuse deasupra. Laban a scotocit
                tot cortul, dar n-a găsit nimic.
            </VERS>
            <VERS vnumber="35">Ea a zis tatălui său: „Domnul meu, să nu te superi dacă nu mă pot scula înaintea ta; căci
                mi-a venit rânduiala femeilor.” A căutat peste tot, dar n-a găsit idolii.
            </VERS>
            <VERS vnumber="36">Iacov s-a mâniat şi a certat pe Laban. A luat din nou cuvântul şi i-a zis: „Care este
                nelegiuirea mea şi care este păcatul meu de mă urmăreşti cu atâta înverşunare?
            </VERS>
            <VERS vnumber="37">Mi-ai scormonit toate lucrurile, şi ce ai găsit din lucrurile din casa ta? Scoate-le aici
                înaintea fraţilor mei şi fraţilor tăi, ca să judece ei între noi amândoi!
            </VERS>
            <VERS vnumber="38">Iată, am stat la tine douăzeci de ani; oile şi caprele nu ţi s-au stârpit şi n-am mâncat
                berbeci din turma ta.
            </VERS>
            <VERS vnumber="39">Nu ţi-am adus acasă vite sfâşiate de fiare: eu însumi te-am despăgubit pentru ele; îmi
                cereai înapoi ce mi se fura ziua sau ce mi se fura noaptea.
            </VERS>
            <VERS vnumber="40">Ziua mă topeam de căldură, iar noaptea mă prăpădeam de frig şi-mi fugea somnul de pe
                ochi.
            </VERS>
            <VERS vnumber="41">Iată, douăzeci de ani am stat în casa ta, ţi-am slujit paisprezece ani pentru cele două
                fete ale tale şi şase ani pentru turma ta şi de zece ori mi-ai schimbat simbria.
            </VERS>
            <VERS vnumber="42">Dacă n-aş fi avut cu mine pe Dumnezeul tatălui meu, pe Dumnezeul lui Avraam, pe Acela de
                care se teme Isaac, mi-ai fi dat drumul acum cu mâinile goale. Dar Dumnezeu a văzut suferinţa mea şi
                osteneala mâinilor mele şi ieri noapte a rostit judecata.”
            </VERS>
            <VERS vnumber="43">Drept răspuns, Laban a zis lui Iacov: „Fiicele acestea sunt fiicele mele, copiii aceştia
                sunt copiii mei, turma aceasta este turma mea şi tot ce vezi este al meu. Şi ce pot face eu azi pentru
                fiicele mele, sau pentru copiii lor, pe care i-au născut?
            </VERS>
            <VERS vnumber="44">Vino să facem amândoi un legământ, şi legământul acesta să slujească de mărturie între
                mine şi tine!”
            </VERS>
            <VERS vnumber="45">Iacov a luat o piatră şi a pus-o ca stâlp de aducere aminte.
            </VERS>
            <VERS vnumber="46">Iacov a zis fraţilor săi: „Strângeţi pietre.” Ei au strâns pietre şi au făcut o movilă;
                şi au mâncat acolo pe movilă.
            </VERS>
            <VERS vnumber="47">Laban a numit-o Iegar-Sahaduta şi Iacov a numit-o Galed
            </VERS>
            <VERS vnumber="48">Laban a zis: „Movila aceasta să slujească azi de mărturie între mine şi tine!” De aceea
                i-au pus numele Galed.
            </VERS>
            <VERS vnumber="49">Se mai numeşte şi Miţpa pentru că Laban a zis: „Domnul să vegheze asupra mea şi asupra ta
                când ne vom pierde din vedere unul pe altul.
            </VERS>
            <VERS vnumber="50">Dacă vei asupri pe fetele mele şi dacă vei mai lua şi alte neveste afară de fetele mele,
                ia bine seama că nu un om va fi cu noi, ci Dumnezeu va fi martor între mine şi tine.”
            </VERS>
            <VERS vnumber="51">Laban a zis lui Iacov: „Iată movila aceasta şi iată stâlpul acesta, pe care l-am ridicat
                între mine şi tine.
            </VERS>
            <VERS vnumber="52">Movila aceasta să fie martoră şi stâlpul acesta să fie martor că nici eu nu voi trece la
                tine peste movila aceasta şi nici tu nu vei trece la mine peste movila aceasta şi peste stâlpul acesta,
                ca să ne facem rău.
            </VERS>
            <VERS vnumber="53">Dumnezeul lui Avraam şi al lui Nahor, Dumnezeul tatălui lor să judece între noi.” Iacov a
                jurat pe Acela de care se temea Isaac.
            </VERS>
            <VERS vnumber="54">Iacov a adus o jertfă pe munte şi a poftit pe fraţii lui să mănânce; ei au mâncat şi au
                rămas toată noaptea pe munte.
            </VERS>
            <VERS vnumber="55">Laban s-a sculat dis-de-dimineaţă, şi-a sărutat nepoţii şi fetele şi i-a binecuvântat.
                Apoi a plecat şi s-a întors la locuinţa lui.
            </VERS>
        </CHAPTER>
        <CHAPTER cnumber="32">
            <VERS vnumber="1">Iacov şi-a văzut de drum; şi l-au întâlnit îngerii lui Dumnezeu.
            </VERS>
            <VERS vnumber="2">Când i-a văzut, Iacov a zis: „Aceasta este tabăra lui Dumnezeu!” De aceea a pus locului
                aceluia numele Mahanaim
            </VERS>
            <VERS vnumber="3">Iacov a trimis înainte nişte soli la fratele său, Esau, în ţara Seir, în ţinutul lui Edom.
            </VERS>
            <VERS vnumber="4">El le-a dat porunca următoare: „Iată ce să spuneţi domnului meu Esau: „Aşa vorbeşte robul
                tău Iacov: „Am locuit la Laban şi am rămas la el până acum;
            </VERS>
            <VERS vnumber="5">am boi, măgari, oi, robi şi roabe, şi trimit să dea de ştire lucrul acesta domnului meu,
                ca să capăt trecere înaintea ta.”
            </VERS>
            <VERS vnumber="6">Solii s-au întors înapoi la Iacov şi au zis: „Ne-am dus la fratele tău, Esau; şi el vine
                înaintea ta cu patru sute de oameni.”
            </VERS>
            <VERS vnumber="7">Iacov s-a înspăimântat foarte mult şi l-a apucat groaza. A împărţit în două tabere oamenii
                pe care-i avea cu el, oile, boii şi cămilele
            </VERS>
            <VERS vnumber="8">şi a zis: „Dacă vine Esau împotriva uneia din tabere şi o bate, tabăra care va rămâne va
                putea să scape.”
            </VERS>
            <VERS vnumber="9">Iacov a zis: „Dumnezeul tatălui meu Avraam, Dumnezeul tatălui meu Isaac! Tu, Doamne, care
                mi-ai zis: „Întoarce-te în ţara ta şi în locul tău de naştere şi voi îngriji ca să-ţi meargă bine!”
            </VERS>
            <VERS vnumber="10">Eu sunt prea mic pentru toate îndurările şi pentru toată credincioşia, pe care ai
                arătat-o faţă de robul Tău; căci am trecut Iordanul acesta numai cu toiagul meu, şi iată că acum fac
                două tabere.
            </VERS>
            <VERS vnumber="11">Izbăveşte-mă, Te rog, din mâna fratelui meu, din mâna lui Esau! Căci mă tem de el, ca să
                nu vină şi să mă lovească, pe mine, pe mame şi pe copii.
            </VERS>
            <VERS vnumber="12">Şi Tu ai zis: „Eu voi îngriji ca să-ţi meargă bine şi-ţi voi face sămânţa ca nisipul
                mării, care, de mult ce este, nu se poate număra.”
            </VERS>
            <VERS vnumber="13">Iacov a petrecut noaptea în locul acela. A luat din ce mai avea cu el şi a pus deoparte,
                ca dar pentru fratele său, Esau:
            </VERS>
            <VERS vnumber="14">două sute de capre şi douăzeci de ţapi, două sute de oi şi douăzeci de berbeci,
            </VERS>
            <VERS vnumber="15">treizeci de cămile alăptătoare cu mânjii lor, patruzeci de vaci şi zece tauri, douăzeci
                de măgăriţe şi zece măgăruşi.
            </VERS>
            <VERS vnumber="16">Le-a dat robilor săi, turmă cu turmă, deosebit, şi a poruncit robilor săi: „Treceţi
                înaintea mea şi lăsaţi o depărtare între fiecare turmă.”
            </VERS>
            <VERS vnumber="17">A dat celui dintâi porunca următoare: „Când te va întâlni fratele meu, Esau, şi te va
                întreba: „Al cui eşti? Unde te duci? Şi a cui este turma aceasta dinaintea ta?”
            </VERS>
            <VERS vnumber="18">Să răspunzi: „A robului tău Iacov; ea este un dar trimis domnului meu Esau; şi el însuşi
                vine în urma noastră.”
            </VERS>
            <VERS vnumber="19">A dat aceeaşi poruncă celui de al doilea, celui de al treilea şi tuturor celor ce mânau
                turmele: „Aşa să vorbiţi domnului meu Esau când îl veţi întâlni.
            </VERS>
            <VERS vnumber="20">Să spuneţi: „Iată, robul tău Iacov vine şi el după noi.” Căci îşi zicea el: „Îl voi
                potoli cu darul acesta, care merge înaintea mea; în urmă îl voi vedea faţă în faţă şi poate că mă va
                primi cu bunăvoinţă.”
            </VERS>
            <VERS vnumber="21">Astfel darul a trecut înainte, iar el a rămas în tabără în noaptea aceea.
            </VERS>
            <VERS vnumber="22">Tot în noaptea aceea s-a sculat, a luat pe cele două neveste ale lui, pe cele două roabe
                şi pe cei unsprezece copii ai lui şi a trecut vadul Iabocului.
            </VERS>
            <VERS vnumber="23">I-a luat, i-a trecut pârâul şi a trecut tot ce avea.
            </VERS>
            <VERS vnumber="24">Iacov însă a rămas singur. Atunci un om s-a luptat cu el până în revărsatul zorilor.
            </VERS>
            <VERS vnumber="25">Văzând că nu-l poate birui, omul acesta l-a lovit la încheietura coapsei, aşa că i s-a
                scrântit încheietura coapsei lui Iacov pe când se lupta cu el.
            </VERS>
            <VERS vnumber="26">Omul acela a zis: „Lasă-Mă să plec, căci se revarsă zorile.” Dar Iacov a răspuns: „Nu Te
                voi lasă să pleci până nu mă vei binecuvânta.”
            </VERS>
            <VERS vnumber="27">Omul acela i-a zis: „Cum îţi este numele?” „Iacov”, a răspuns el.
            </VERS>
            <VERS vnumber="28">Apoi a zis: „Numele tău nu va mai fi Iacov, ci te vei chema Israel; căci ai luptat cu
                Dumnezeu şi cu oameni şi ai fost biruitor.”
            </VERS>
            <VERS vnumber="29">Iacov L-a întrebat: „Spune-mi, Te rog, numele Tău.” El a răspuns: „Pentru ce Îmi ceri
                numele?” Şi l-a binecuvântat acolo.
            </VERS>
            <VERS vnumber="30">Iacov a pus locului aceluia numele Peniel; „căci”, a zis el, „am văzut pe Dumnezeu faţă
                în faţă şi totuşi am scăpat cu viaţă.”
            </VERS>
            <VERS vnumber="31">Răsărea soarele când a trecut pe lângă Peniel. Însă Iacov şchiopăta din coapsă.
            </VERS>
            <VERS vnumber="32">Iată de ce, până în ziua de azi, israeliţii nu mănâncă vâna de la încheietura coapsei;
                căci Dumnezeu a lovit pe Iacov la încheietura coapsei în vână.
            </VERS>
        </CHAPTER>
        <CHAPTER cnumber="33">
            <VERS vnumber="1">Iacov a ridicat ochii şi s-a uitat; şi iată ca Esau venea cu patru sute de oameni. Atunci
                a împărţit copiii între Lea, Rahela şi cele două roabe.
            </VERS>
            <VERS vnumber="2">A pus în frunte roabele cu copiii lor, apoi pe Lea cu copiii ei, şi la urmă pe Rahela cu
                Iosif.
            </VERS>
            <VERS vnumber="3">El însuşi a trecut înaintea lor; şi s-a aruncat cu faţa la pământ de şapte ori, până ce
                s-a apropiat de tot de fratele său.
            </VERS>
            <VERS vnumber="4">Esau a alergat înaintea lui; l-a îmbrăţişat, i s-a aruncat pe grumaz şi l-a sărutat. Şi au
                plâns.
            </VERS>
            <VERS vnumber="5">Esau, ridicând ochii, a văzut femeile şi copiii şi a zis: „Cine sunt aceia?” Şi Iacov a
                răspuns: „Sunt copiii, pe care i-a dat Dumnezeu robului tău.”
            </VERS>
            <VERS vnumber="6">Roabele s-au apropiat, cu copiii lor, şi s-au aruncat cu faţa la pământ;
            </VERS>
            <VERS vnumber="7">Lea şi copiii ei, de asemenea, s-au apropiat şi s-au aruncat cu faţa la pământ; în urmă
                s-au apropiat Iosif şi Rahela şi s-au aruncat cu faţa la pământ.
            </VERS>
            <VERS vnumber="8">Esau a zis: „Ce ai de gând să faci cu toată tabăra aceea pe care am întâlnit-o?” Şi Iacov
                a răspuns: „Voiesc să capăt trecere cu ea înaintea domnului meu.”
            </VERS>
            <VERS vnumber="9">Esau a zis: „Eu am din belşug, păstrează, frate, ce este al tău.”
            </VERS>
            <VERS vnumber="10">Şi Iacov a răspuns: „Nu; te rog, dacă am căpătat trecere înaintea ta, primeşte darul
                acesta din mâna mea; căci m-am uitat la faţa ta cum se uită cineva la faţa lui Dumnezeu, şi tu m-ai
                primit cu bunăvoinţă.
            </VERS>
            <VERS vnumber="11">Primeşte deci darul meu, care ţi-a fost adus, fiindcă Dumnezeu m-a umplut de bunătăţi şi
                am de toate.” Astfel a stăruit de el, şi Esau a primit.
            </VERS>
            <VERS vnumber="12">Esau a zis: „Haidem să plecăm şi să pornim la drum; eu voi merge înaintea ta.”
            </VERS>
            <VERS vnumber="13">Iacov i-a răspuns: „Domnul meu vede că copiii sunt mici şi am oi şi vaci fătate; dacă
                le-am sili la drum o singură zi, toată turma va pieri.
            </VERS>
            <VERS vnumber="14">Domnul meu s-o ia înaintea robului său; şi eu voi veni încet pe urmă, la pas cu turma,
                care va merge înaintea mea, şi la pas cu copiii, până voi ajunge la domnul meu, în Seir.”
            </VERS>
            <VERS vnumber="15">Esau a zis: „Vreau să las cu tine măcar o parte din oamenii mei.” Şi Iacov a răspuns:
                „Pentru ce aceasta? Mi-ajunge să capăt trecere înaintea ta, domnul meu!”
            </VERS>
            <VERS vnumber="16">În aceeaşi zi, Esau a luat drumul înapoi la Seir.
            </VERS>
            <VERS vnumber="17">Iacov a plecat mai departe la Sucot. Şi-a zidit o casă şi a făcut colibe pentru turme. De
                aceea s-a dat locului aceluia numele Sucot.
            </VERS>
            <VERS vnumber="18">La întoarcerea lui din Padan-Aram, Iacov a ajuns cu bine în cetatea Sihem, în ţara
                Canaan, şi a tăbărât înaintea cetăţii.
            </VERS>
            <VERS vnumber="19">Partea de ogor, pe care îşi întinsese cortul, a cumpărat-o de la fiii lui Hamor, tatăl
                lui Sihem, cu o sută de chesita.
            </VERS>
            <VERS vnumber="20">Şi acolo a ridicat un altar pe care l-a numit El-Elohe-Israel.
            </VERS>
        </CHAPTER>
        <CHAPTER cnumber="34">
            <VERS vnumber="1">Dina, fata pe care o născuse lui Iacov, Lea, a ieşit să vadă pe fetele ţării.
            </VERS>
            <VERS vnumber="2">Ea a fost zărită de Sihem, fiul hevitului Hamor, domnitorul ţării. El a pus mâna pe ea,
                s-a culcat cu ea şi a necinstit-o.
            </VERS>
            <VERS vnumber="3">S-a lipit cu toată inima de Dina, fata lui Iacov, a iubit fata şi a căutat s-o
                liniştească.
            </VERS>
            <VERS vnumber="4">După aceea Sihem a zis tatălui său, Hamor: „Ia-mi de nevastă pe fata aceasta!”
            </VERS>
            <VERS vnumber="5">Iacov a aflat că-i necinstise pe fiica sa, Dina; şi fiindcă fiii săi erau cu vitele la
                păşune, Iacov a tăcut până la întoarcerea lor.
            </VERS>
            <VERS vnumber="6">Hamor, tatăl lui Sihem, s-a dus la Iacov ca să-i vorbească.
            </VERS>
            <VERS vnumber="7">Dar când s-au întors fiii lui Iacov de la păşune şi au auzit lucrul acesta, s-au supărat
                şi s-au mâniat foarte tare; pentru că Sihem săvârşise o mişelie în Israel culcându-se cu fata lui Iacov:
                aşa ceva n-ar fi trebuit să se facă niciodată.
            </VERS>
            <VERS vnumber="8">Hamor le-a vorbit astfel: „Fiul meu, Sihem, s-a lipit cu toată inima de fata voastră; vă
                rog, daţi-i-o de nevastă
            </VERS>
            <VERS vnumber="9">şi încuscriţi-vă cu noi; voi daţi-ne fetele voastre şi luaţi pentru voi pe ale noastre.
            </VERS>
            <VERS vnumber="10">Locuiţi cu noi; ţara vă stă înainte, rămâneţi în ea, faceţi negoţ şi cumpăraţi pământuri
                în ea.”
            </VERS>
            <VERS vnumber="11">Sihem a zis tatălui şi fraţilor Dinei: „Să capăt trecere înaintea voastră şi vă voi da
                ce-mi veţi cere.
            </VERS>
            <VERS vnumber="12">Cereţi-mi o zestre cât de mare şi cât de multe daruri, şi voi da tot ce-mi veţi zice;
                numai daţi-mi fata de nevastă.”
            </VERS>
            <VERS vnumber="13">Fiii lui Iacov au răspuns şi au vorbit cu vicleşug lui Sihem şi tatălui său, Hamor,
                pentru că Sihem necinstise pe sora lor, Dina.
            </VERS>
            <VERS vnumber="14">Ei i-au zis: „Este un lucru pe care nu-l putem face, să dăm pe sora noastră unui om
                netăiat împrejur; căci ar fi o ocară pentru noi.
            </VERS>
            <VERS vnumber="15">Nu ne vom învoi la aşa ceva decât dacă vă faceţi şi voi ca noi şi dacă orice parte
                bărbătească dintre voi se va tăia împrejur.
            </VERS>
            <VERS vnumber="16">Atunci vă vom da pe fetele noastre şi vom lua pentru noi pe ale voastre; vom locui cu voi
                şi vom face împreună un singur norod.
            </VERS>
            <VERS vnumber="17">Dar dacă nu voiţi să ne ascultaţi şi să vă tăiaţi împrejur, ne vom lua fata şi vom
                pleca.”
            </VERS>
            <VERS vnumber="18">Cuvintele lor au plăcut lui Hamor şi lui Sihem, fiul lui Hamor.
            </VERS>
            <VERS vnumber="19">Tânărul n-a pregetat să facă lucrul acesta, căci iubea pe fata lui Iacov şi era cel mai
                bine văzut în casa tatălui său.
            </VERS>
            <VERS vnumber="20">Hamor şi fiul său, Sihem, s-au dus la poarta cetăţii şi au vorbit astfel oamenilor din
                cetatea lor:
            </VERS>
            <VERS vnumber="21">„Oamenii aceştia au gânduri de pace faţă de noi; să rămână, dar, în ţară şi să facă
                negoţ; ţara este destul de largă pentru ei. Noi vom lua de neveste pe fetele lor şi le vom da de neveste
                pe fetele noastre.
            </VERS>
            <VERS vnumber="22">Dar oamenii aceştia nu vor voi să locuiască împreună cu noi, ca să alcătuim un singur
                popor, decât dacă orice parte bărbătească dintre noi se va tăia împrejur, după cum şi ei înşişi sunt
                tăiaţi împrejur.
            </VERS>
            <VERS vnumber="23">Turmele lor, averile lor şi toate vitele lor vor fi atunci ale noastre. Să primim numai
                ce cer ei, ca să rămână la noi.”
            </VERS>
            <VERS vnumber="24">Toţi cei ce treceau pe poarta cetăţii au ascultat pe Hamor şi pe fiul său, Sihem; şi toţi
                bărbaţii au fost tăiaţi împrejur, toţi cei ce treceau pe poarta cetăţii.
            </VERS>
            <VERS vnumber="25">A treia zi, pe când sufereau ei încă, cei doi fii ai lui Iacov, Simeon şi Levi, fraţii
                Dinei, şi-au luat fiecare sabia, s-au năpustit asupra cetăţii, care se credea în linişte, şi au ucis pe
                toţi bărbaţii.
            </VERS>
            <VERS vnumber="26">Au trecut, de asemenea, prin ascuţişul sabiei pe Hamor şi pe fiul său Sihem; au ridicat
                pe Dina din casa lui Sihem şi au ieşit afară.
            </VERS>
            <VERS vnumber="27">Fiii lui Iacov s-au aruncat asupra celor morţi şi au jefuit cetatea pentru că
                necinstiseră pe sora lor.
            </VERS>
            <VERS vnumber="28">Le-au luat oile, boii şi măgarii, tot ce era în cetate şi ce era pe câmp;
            </VERS>
            <VERS vnumber="29">le-au luat ca pradă de război toate bogăţiile, copiii şi nevestele, şi tot ce se găsea în
                case.
            </VERS>
            <VERS vnumber="30">Atunci Iacov a zis lui Simeon şi lui Levi: „Voi m-aţi nenorocit, făcându-mă urât
                locuitorilor ţării, canaaniţilor şi feresiţilor. N-am sub porunca mea decât un mic număr de oameni; ei
                se vor strânge împotriva mea, mă vor bate şi voi fi nimicit, eu şi casa mea.”
            </VERS>
            <VERS vnumber="31">Ei au răspuns: „Se cuvenea oare să se poarte cu sora noastră cum se poartă cu o curvă?”
            </VERS>
        </CHAPTER>
        <CHAPTER cnumber="35">
            <VERS vnumber="1">Dumnezeu a zis lui Iacov: „Scoală-te, suie-te la Betel, locuieşte acolo şi ridică acolo un
                altar Dumnezeului care ţi S-a arătat când fugeai de fratele tău, Esau.”
            </VERS>
            <VERS vnumber="2">Iacov a zis casei lui şi tuturor celor ce erau cu el: „Scoateţi dumnezeii străini care
                sunt în mijlocul vostru, curăţaţi-vă şi schimbaţi-vă hainele,
            </VERS>
            <VERS vnumber="3">ca să ne sculăm şi să ne suim la Betel; căci acolo voi ridica un altar Dumnezeului care
                m-a ascultat în ziua necazului meu şi care a fost cu mine în călătoria pe care am făcut-o.”
            </VERS>
            <VERS vnumber="4">Ei au dat lui Iacov toţi dumnezeii străini care erau în mâinile lor şi cerceii pe care-i
                purtau în urechi. Iacov i-a îngropat în pământ sub stejarul de lângă Sihem.
            </VERS>
            <VERS vnumber="5">Apoi au plecat. Groaza lui Dumnezeu s-a răspândit peste cetăţile care-i înconjurau, aşa că
                locuitorii lor n-au urmărit pe fiii lui Iacov.
            </VERS>
            <VERS vnumber="6">Iacov şi toţi cei ce erau cu el au ajuns la Luz, adică Betel, în ţara Canaan.
            </VERS>
            <VERS vnumber="7">A zidit acolo un altar şi a numit locul acela: „El-Betel” căci acolo i Se descoperise
                Dumnezeu, când fugea de fratele său.
            </VERS>
            <VERS vnumber="8">Debora, doica Rebecăi, a murit; şi a fost îngropată mai jos de Betel, sub stejarul căruia
                i s-a pus numele: „Stejarul jalei.”
            </VERS>
            <VERS vnumber="9">Dumnezeu S-a arătat iarăşi lui Iacov, după întoarcerea lui din Padan-Aram, şi l-a
                binecuvântat.
            </VERS>
            <VERS vnumber="10">Dumnezeu i-a zis: „Numele tău este Iacov; dar nu te vei mai chema Iacov, ci numele tău va
                fi Israel.” Şi i-a pus numele Israel.
            </VERS>
            <VERS vnumber="11">Dumnezeu i-a zis: „Eu sunt Dumnezeul cel Atotputernic. Creşte şi înmulţeşte-te; un neam
                şi o mulţime de neamuri se vor naşte din tine şi chiar împăraţi vor ieşi din coapsele tale.
            </VERS>
            <VERS vnumber="12">Ţie îţi voi da ţara pe care am dat-o lui Avraam şi lui Isaac şi voi da ţara aceasta
                seminţei tale după tine.”
            </VERS>
            <VERS vnumber="13">Dumnezeu S-a înălţat de la el, în locul unde îi vorbise.
            </VERS>
            <VERS vnumber="14">Şi Iacov a ridicat un stâlp de aducere aminte în locul unde îi vorbise Dumnezeu, un stâlp
                de piatră, pe care a adus o jertfă de băutură şi a turnat untdelemn.
            </VERS>
            <VERS vnumber="15">Iacov a numit locul unde îi vorbise Dumnezeu, Betel.
            </VERS>
            <VERS vnumber="16">Apoi au plecat din Betel; şi mai era o depărtare bunicică până la Efrata, când Rahelei
                i-au venit durerile naşterii. A avut o naştere grea;
            </VERS>
            <VERS vnumber="17">şi, în timpul durerilor naşterii, moaşa i-a zis: „Nu te teme, căci mai ai un fiu!”
            </VERS>
            <VERS vnumber="18">Şi, pe când îşi dădea ea sufletul, căci trăgea să moară, i-a pus numele Ben-Oni; dar
                tatăl său l-a numit Beniamin
            </VERS>
            <VERS vnumber="19">Rahela a murit şi a fost îngropată pe drumul care duce la Efrata, sau Betleem.
            </VERS>
            <VERS vnumber="20">Iacov a ridicat un stâlp pe mormântul ei: acesta este stâlpul de pe mormântul Rahelei,
                care este şi azi.
            </VERS>
            <VERS vnumber="21">Israel a plecat mai departe; şi şi-a întins cortul dincolo de Migdal-Eder.
            </VERS>
            <VERS vnumber="22">Pe când locuia Israel în ţinutul acesta, Ruben s-a dus şi s-a culcat cu Bilha, ţiitoarea
                tatălui său. Şi Israel a aflat. Fiii lui Iacov erau în număr de doisprezece.
            </VERS>
            <VERS vnumber="23">Fiii Leii: Ruben, întâiul născut al lui Iacov, Simeon, Levi, Iuda, Isahar şi Zabulon.
            </VERS>
            <VERS vnumber="24">Fiii Rahelei: Iosif şi Beniamin.
            </VERS>
            <VERS vnumber="25">Fiii Bilhei, roaba Rahelei: Dan şi Neftali.
            </VERS>
            <VERS vnumber="26">Fiii Zilpei, roaba Leii: Gad şi Aşer. Aceştia sunt fiii lui Iacov, care i s-au născut în
                Padan-Aram.
            </VERS>
            <VERS vnumber="27">Iacov a ajuns la tatăl său, Isaac, la Mamre, la Chiriat-Arba, care este totuna cu
                Hebronul, unde locuiseră ca străini Avraam şi Isaac.
            </VERS>
            <VERS vnumber="28">Zilele vieţii lui Isaac au fost de o sută optzeci de ani.
            </VERS>
            <VERS vnumber="29">Isaac şi-a dat duhul şi a murit şi a fost adăugat la poporul său, bătrân şi sătul de
                zile. Fiii săi, Esau şi Iacov, l-au îngropat.
            </VERS>
        </CHAPTER>
        <CHAPTER cnumber="36">
            <VERS vnumber="1">Iată spiţa neamului lui Esau, adică Edom.
            </VERS>
            <VERS vnumber="2">Esau şi-a luat neveste dintre fetele Canaanului pe: Ada, fata hetitului Elon, pe
                Oholibama, fata Anei, fata hevitului Ţibeon,
            </VERS>
            <VERS vnumber="3">şi pe Basmat, fata lui Ismael, sora lui Nebaiot. –
            </VERS>
            <VERS vnumber="4">Ada a născut lui Esau pe Elifaz; Basmat a născut pe Reuel;
            </VERS>
            <VERS vnumber="5">şi Oholibama a născut pe Ieuş, Iaelam şi Core. Aceştia sunt fiii lui Esau, care i s-au
                născut în ţara Canaan. –
            </VERS>
            <VERS vnumber="6">Esau şi-a luat nevestele, fiii şi fiicele, toată lumea din casă, turmele, toate vitele şi
                toată averea pe care şi-o agonisise în ţara Canaan şi s-a dus într-o altă ţară, departe de fratele său
                Iacov.
            </VERS>
            <VERS vnumber="7">Căci bogăţiile lor erau prea mari ca să poată locui împreună, şi ţinutul în care locuiau
                ca străini nu le mai putea ajunge din pricina turmelor lor.
            </VERS>
            <VERS vnumber="8">Esau s-a aşezat pe muntele Seir. Esau înseamnă Edom.
            </VERS>
            <VERS vnumber="9">Iată spiţa neamului lui Esau, tatăl edomiţilor, pe muntele Seir.
            </VERS>
            <VERS vnumber="10">Iată numele fiilor lui Esau: Elifaz, fiul Adei, nevasta lui Esau; Reuel, fiul Basmatei,
                nevasta lui Esau. –
            </VERS>
            <VERS vnumber="11">Fiii lui Elifaz au fost: Teman, Omar, Ţefo, Gaetam şi Chenaz.
            </VERS>
            <VERS vnumber="12">Şi Timna era ţiitoarea lui Elifaz, fiul lui Esau; ea a născut lui Elifaz pe Amalec.
                Aceştia sunt fiii Adei, nevasta lui Esau.
            </VERS>
            <VERS vnumber="13">Iată fiii lui Reuel: Nahat, Zerah, Şama şi Miza. Aceştia sunt fiii Basmatei, nevasta lui
                Esau. –
            </VERS>
            <VERS vnumber="14">Iată fiii Oholibamei, fata Anei, fata lui Ţibeon, nevasta lui Esau: ea a născut lui Esau
                pe Ieuş, Iaelam şi Core.
            </VERS>
            <VERS vnumber="15">Iată căpeteniile seminţiilor ieşite din fiii lui Esau. – Iată fiii lui Elifaz, întâiul
                născut al lui Esau: căpetenia Teman, căpetenia Omar, căpetenia Ţefo, căpetenia Chenaz,
            </VERS>
            <VERS vnumber="16">căpetenia Core, căpetenia Gaetam, căpetenia Amalec. Aceştia sunt căpeteniile ieşite din
                Elifaz, în ţara Edom. Aceştia sunt fiii Adei. –
            </VERS>
            <VERS vnumber="17">Iată fiii lui Reuel, fiul lui Esau: căpetenia Nahat, căpetenia Zerah, căpetenia Şama,
                căpetenia Miza. Aceştia sunt căpeteniile ieşite din Reuel, în ţara Edom. Aceştia sunt fiii Basmatei,
                nevasta lui Esau.
            </VERS>
            <VERS vnumber="18">Iată fiii Oholibamei, nevasta lui Esau: căpetenia Ieuş, căpetenia Iaelam, căpetenia Core.
                Aceştia sunt căpeteniile ieşite din Oholibama, fata Anei, nevasta lui Esau.
            </VERS>
            <VERS vnumber="19">Aceştia sunt fiii lui Esau şi aceştia sunt căpeteniile seminţiilor lor. Esau înseamnă
                Edom.
            </VERS>
            <VERS vnumber="20">Iată fiii lui Seir, horitul, vechii locuitori ai ţării: Lotan, Şobal, Ţibeon, Ana,
            </VERS>
            <VERS vnumber="21">Dişon, Eţer şi Dişan. Aceştia sunt căpeteniile horiţilor, fiii lui Seir, în ţara Edom. –
            </VERS>
            <VERS vnumber="22">Fiii lui Lotan au fost: Hori şi Hemam. Sora lui Lotan a fost Timna.
            </VERS>
            <VERS vnumber="23">Iată fiii lui Şobal: Alvan, Manahat, Ebal, Şefo şi Onam. –
            </VERS>
            <VERS vnumber="24">Iată fiii lui Ţibeon: Aia şi Ana. Ana acesta a găsit izvoarele calde în pustiu, când
                păştea măgarii tatălui său Ţibeon.
            </VERS>
            <VERS vnumber="25">Iată fiii lui Ana: Dişon şi Oholibama, fata lui Ana. –
            </VERS>
            <VERS vnumber="26">Iată fiii lui Dişon: Hemdan, Eşban, Itran şi Cheran. –
            </VERS>
            <VERS vnumber="27">Iată fiii lui Eţer: Bilhan, Zaavan şi Acan. –
            </VERS>
            <VERS vnumber="28">Iată fiii lui Dişan: Uţ şi Aran.
            </VERS>
            <VERS vnumber="29">Iată căpeteniile horiţilor: căpetenia Lotan, căpetenia Şobal, căpetenia Ţibeon, căpetenia
                Ana,
            </VERS>
            <VERS vnumber="30">căpetenia Dişon, căpetenia Eţer, căpetenia Dişan. Aceştia sunt căpeteniile horiţilor,
                căpeteniile pe care le-au avut în ţara lui Seir.
            </VERS>
            <VERS vnumber="31">Iată împăraţii care au împărăţit în ţara Edom, înainte de a împărăţi un împărat peste
                copiii lui Israel. –
            </VERS>
            <VERS vnumber="32">Bela, fiul lui Beor, a împărăţit peste Edom; şi numele cetăţii lui era Dinhaba. –
            </VERS>
            <VERS vnumber="33">Bela a murit; şi în locul lui a împărăţit Iobab, fiul lui Zerah din Boţra. –
            </VERS>
            <VERS vnumber="34">Iobab a murit; şi în locul lui a împărăţit Huşam, din ţara temaniţilor. –
            </VERS>
            <VERS vnumber="35">Huşam a murit; şi în locul lui a împărăţit Hadad, fiul lui Bedad. El a bătut pe Madian în
                câmpia Moabului. Numele cetăţii lui era Avit.
            </VERS>
            <VERS vnumber="36">Hadad a murit; şi în locul lui a împărăţit Samla din Masreca.
            </VERS>
            <VERS vnumber="37">Samla a murit; şi în locul lui a împărăţit Saul din Rehobot pe Râu.
            </VERS>
            <VERS vnumber="38">Saul a murit; şi în locul lui a împărăţit Baal-Hanan, fiul lui Acbor.
            </VERS>
            <VERS vnumber="39">Baal-Hanan, fiul lui Acbor, a murit; şi în locul lui a împărăţit Hadar. Numele cetăţii
                lui era Pau; şi numele nevestei lui era Mehetabeel, fata lui Matred, fata lui Mezahab.
            </VERS>
            <VERS vnumber="40">Iată numele căpeteniilor ieşite din Esau, după seminţiile lor, după ţinuturile lor şi
                după numele lor: căpetenia Timna, căpetenia Alva, căpetenia Ietet,
            </VERS>
            <VERS vnumber="41">căpetenia Oholibama, căpetenia Ela, căpetenia Pinon,
            </VERS>
            <VERS vnumber="42">căpetenia Chenaz, căpetenia Teman, căpetenia Mibţar,
            </VERS>
            <VERS vnumber="43">căpetenia Magdiel, căpetenia Iram. Aceştia sunt căpeteniile lui Edom, după locuinţele
                lor, în ţara pe care o aveau. Acesta este Esau, tatăl edomiţilor.
            </VERS>
        </CHAPTER>
        <CHAPTER cnumber="37">
            <VERS vnumber="1">Iacov a locuit în ţara Canaan, unde locuise ca străin tatăl său.
            </VERS>
            <VERS vnumber="2">Iată istoria lui Iacov: Iosif, la vârsta de şaptesprezece ani, păştea oile cu fraţii lui;
                băiatul acesta era cu fiii Bilhei şi cu fiii Zilpei, nevestele tatălui său. Şi Iosif spunea tatălui lor
                vorbele lor cele rele.
            </VERS>
            <VERS vnumber="3">Israel iubea pe Iosif mai mult decât pe toţi ceilalţi fii ai săi, pentru că îl născuse la
                bătrâneţe; şi i-a făcut o haină pestriţă.
            </VERS>
            <VERS vnumber="4">Fraţii lui au văzut că tatăl lor îl iubea mai mult decât pe ei toţi şi au început să-l
                urască. Nu puteau să-i spună nicio vorbă prietenească.
            </VERS>
            <VERS vnumber="5">Iosif a visat un vis şi l-a istorisit fraţilor săi, care l-au urât şi mai mult.
            </VERS>
            <VERS vnumber="6">El le-a zis: „Ia ascultaţi ce vis am visat!
            </VERS>
            <VERS vnumber="7">Noi eram la legatul snopilor în mijlocul câmpului; şi iată că snopul meu s-a ridicat şi a
                stat în picioare; iar snopii voştri l-au înconjurat şi s-au aruncat cu faţa la pământ înaintea lui.”
            </VERS>
            <VERS vnumber="8">Fraţii lui i-au zis: „Doar n-ai să împărăţeşti tu peste noi? Doar n-ai să ne cârmuieşti tu
                pe noi?” Şi l-au urât şi mai mult, din pricina viselor lui şi din pricina cuvintelor lui.
            </VERS>
            <VERS vnumber="9">Iosif a mai visat un alt vis şi l-a istorisit fraţilor săi. El a zis: „Am mai visat un
                vis! Soarele, luna şi unsprezece stele se aruncau cu faţa la pământ înaintea mea.”
            </VERS>
            <VERS vnumber="10">L-a istorisit tatălui său şi fraţilor săi. Tatăl său l-a mustrat şi i-a zis: „Ce înseamnă
                visul acesta pe care l-ai visat? Nu cumva vom veni eu, mama ta şi fraţii tăi să ne aruncăm cu faţa la
                pământ înaintea ta?”
            </VERS>
            <VERS vnumber="11">Fraţii săi au început să-l pizmuiască; dar tatăl său a ţinut minte lucrurile acestea.
            </VERS>
            <VERS vnumber="12">Fraţii lui Iosif se duseseră la Sihem, ca să pască oile tatălui lor.
            </VERS>
            <VERS vnumber="13">Israel a zis lui Iosif: „Fraţii tăi pasc oile la Sihem! Vino, căci vreau să te trimit la
                ei.” „Iată-mă, sunt gata”, a răspuns el.
            </VERS>
            <VERS vnumber="14">Israel i-a zis: „Du-te, rogu-te, şi vezi dacă fraţii tăi sunt sănătoşi şi dacă oile sunt
                bine; şi adu-mi veşti.” L-a trimis astfel din valea Hebronului şi Iosif a ajuns la Sihem.
            </VERS>
            <VERS vnumber="15">Pe când rătăcea pe câmp, l-a întâlnit un om. Omul acela l-a întrebat: „Ce cauţi?”
            </VERS>
            <VERS vnumber="16">„Caut pe fraţii mei”, a răspuns Iosif; „spune-mi, te rog, unde pasc ei oile?”
            </VERS>
            <VERS vnumber="17">Şi omul acela a zis: „Au plecat de aici; căci i-am auzit spunând: „Haidem la Dotan.”
                Iosif s-a dus după fraţii săi şi i-a găsit la Dotan.
            </VERS>
            <VERS vnumber="18">Ei l-au zărit de departe şi, până să se apropie de ei, s-au sfătuit să-l omoare.
            </VERS>
            <VERS vnumber="19">Ei au zis unul către altul: „Iată că vine făuritorul de vise!
            </VERS>
            <VERS vnumber="20">Veniţi acum să-l omorâm şi să-l aruncăm într-una din aceste gropi; vom spune că l-a
                mâncat o fiară sălbatică şi vom vedea ce se va alege de visele lui.”
            </VERS>
            <VERS vnumber="21">Ruben a auzit lucrul acesta şi l-a scos din mâinile lor. El a zis: „Să nu-i luăm viaţa!”
            </VERS>
            <VERS vnumber="22">Ruben le-a zis: „Să nu vărsaţi sânge; ci mai bine aruncaţi-l în groapa aceasta care este
                în pustiu şi nu puneţi mâna pe el.” Căci avea de gând să-l scape din mâinile lor şi să-l aducă înapoi la
                tatăl său.
            </VERS>
            <VERS vnumber="23">Când a ajuns Iosif la fraţii săi, aceştia l-au dezbrăcat de haina lui, de haina cea
                pestriţă, pe care o avea pe el.
            </VERS>
            <VERS vnumber="24">L-au luat şi l-au aruncat în groapă. Groapa aceasta era goală: nu era apă în ea.
            </VERS>
            <VERS vnumber="25">Apoi au şezut să mănânce. Ridicându-şi ochii, au văzut o ceată de ismaeliţi venind din
                Galaad; cămilele lor erau încărcate cu tămâie, cu leac alinător şi smirnă, pe care le duceau în Egipt.
            </VERS>
            <VERS vnumber="26">Atunci Iuda a zis fraţilor săi: „Ce vom câştiga să ucidem pe fratele nostru şi să-i
                ascundem sângele?
            </VERS>
            <VERS vnumber="27">Veniţi mai bine să-l vindem ismaeliţilor şi să nu punem mâna pe el, căci este fratele
                nostru, carne din carnea noastră.” Şi fraţii lui l-au ascultat.
            </VERS>
            <VERS vnumber="28">La trecerea negustorilor madianiţi, au tras şi au scos pe Iosif afară din groapă şi l-au
                vândut, cu douăzeci de sicli de argint, ismaeliţilor, care l-au dus în Egipt.
            </VERS>
            <VERS vnumber="29">Ruben s-a întors la groapă; şi iată că Iosif nu mai era în groapă. El şi-a rupt hainele,
            </VERS>
            <VERS vnumber="30">s-a întors la fraţii săi şi a zis: „Băiatul nu mai este! Ce mă voi face eu?”
            </VERS>
            <VERS vnumber="31">Ei au luat atunci haina lui Iosif; şi înjunghiind un ţap, i-au înmuiat haina în sânge.
            </VERS>
            <VERS vnumber="32">Au trimis tatălui lor haina cea pestriţă, punând să-i spună: „Iată ce am găsit! Vezi dacă
                este haina fiului tău sau nu.”
            </VERS>
            <VERS vnumber="33">Iacov a cunoscut-o şi a zis: „Este haina fiului meu! O fiară sălbatică l-a mâncat! Da,
                Iosif a fost făcut bucăţi!”
            </VERS>
            <VERS vnumber="34">Şi şi-a rupt hainele, şi-a pus un sac pe coapse şi a jelit multă vreme pe fiul său.
            </VERS>
            <VERS vnumber="35">Toţi fiii şi toate fiicele lui au venit ca să-l mângâie; dar el nu voia să primească
                nicio mângâiere, ci zicea: „Plângând mă voi coborî la fiul meu în Locuinţa morţilor.” Şi plângea astfel
                pe fiul său.
            </VERS>
            <VERS vnumber="36">Madianiţii l-au vândut în Egipt lui Potifar, un dregător al lui faraon, şi anume
                căpetenia străjerilor.
            </VERS>
        </CHAPTER>
        <CHAPTER cnumber="38">
            <VERS vnumber="1">În vremea aceea, Iuda a părăsit pe fraţii săi şi a tras la un om din Adulam, numit Hira.
            </VERS>
            <VERS vnumber="2">Acolo, Iuda a văzut pe fata unui Canaanit, numit Şua; a luat-o de nevastă şi s-a culcat cu
                ea.
            </VERS>
            <VERS vnumber="3">Ea a rămas însărcinată şi a născut un fiu, pe care l-a numit Er.
            </VERS>
            <VERS vnumber="4">A rămas iarăşi însărcinată şi a mai născut un fiu, căruia i-a pus numele Onan.
            </VERS>
            <VERS vnumber="5">A mai născut iarăşi un fiu, căruia i-a pus numele Şela; Iuda era la Czib când a născut ea.
            </VERS>
            <VERS vnumber="6">Iuda a luat întâiului său născut Er, o nevastă numită Tamar.
            </VERS>
            <VERS vnumber="7">Er, întâiul născut al lui Iuda, era rău înaintea Domnului; şi Domnul l-a omorât.
            </VERS>
            <VERS vnumber="8">Atunci Iuda a zis lui Onan: „Du-te la nevasta fratelui tău, ia-o de nevastă, ca cumnat, şi
                ridică sămânţă fratelui tău.”
            </VERS>
            <VERS vnumber="9">Onan, ştiind că sămânţa aceasta n-are să fie a lui, vărsa sămânţa pe pământ ori de câte
                ori se culca cu nevasta fratelui său, ca să nu dea sămânţă fratelui său.
            </VERS>
            <VERS vnumber="10">Ce făcea el n-a plăcut Domnului, care l-a omorât şi pe el.
            </VERS>
            <VERS vnumber="11">Atunci Iuda a zis nurorii sale Tamar: „Rămâi văduvă în casa tatălui tău până va creşte
                fiul meu Şela.” Zicea aşa ca să nu moară şi Şela ca fraţii lui. Tamar s-a dus şi a locuit în casa
                tatălui ei.
            </VERS>
            <VERS vnumber="12">Au trecut multe zile, şi fata lui Şua, nevasta lui Iuda, a murit. După ce au trecut
                zilele de jale, Iuda s-a suit la Timna, la cei ce-i tundeau oile, el şi prietenul său Hira, adulamitul.
            </VERS>
            <VERS vnumber="13">Au dat de veste Tamarei despre lucrul acesta şi i-au zis: „Iată că socrul tău se suie la
                Timna, ca să-şi tundă oile.”
            </VERS>
            <VERS vnumber="14">Atunci ea şi-a lepădat hainele de văduvă, s-a acoperit cu o maramă, s-a îmbrăcat în alte
                haine şi a şezut jos la intrarea în Enaim, pe drumul care duce la Timna; căci vedea că Şela se făcuse
                mare, şi ea nu-i fusese dată de nevastă.
            </VERS>
            <VERS vnumber="15">Iuda a văzut-o şi a luat-o drept curvă, pentru că îşi acoperise faţa.
            </VERS>
            <VERS vnumber="16">S-a abătut la ea din drum şi a zis: „Lasă-mă să mă culc cu tine!” Căci n-a cunoscut-o că
                era nora sa. Ea a zis: „Ce-mi dai ca să te culci cu mine?”
            </VERS>
            <VERS vnumber="17">El a răspuns: „Am să-ţi trimit un ied din turma mea.” Ea a zis: „Îmi dai un zălog până îl
                vei trimite?”
            </VERS>
            <VERS vnumber="18">El a răspuns: „Ce zălog să-ţi dau?” Ea a zis: „Inelul tău, lanţul tău şi toiagul pe
                care-l ai în mână.” El i le-a dat. Apoi s-a culcat cu ea; şi ea a rămas însărcinată de la el.
            </VERS>
            <VERS vnumber="19">Ea s-a sculat şi a plecat; şi-a scos marama şi s-a îmbrăcat iarăşi în hainele de văduvă.
            </VERS>
            <VERS vnumber="20">Iuda a trimis iedul, prin prietenul său adulamitul, ca să scoată zălogul din mâinile
                femeii. Dar acesta n-a găsit-o.
            </VERS>
            <VERS vnumber="21">A întrebat pe oamenii locului şi a zis: „Unde este curva aceea care stătea aici la Enaim,
                pe drum?” Ei au răspuns: „N-a fost nicio curvă aici.”
            </VERS>
            <VERS vnumber="22">Adulamitul s-a întors la Iuda şi i-a spus: „N-am găsit-o; şi chiar oamenii de acolo au
                zis: „N-a fost nicio curvă aici.”
            </VERS>
            <VERS vnumber="23">Iuda a zis: „Ţină ce a luat, numai să nu ne facem de râs. Iată, am trimis iedul acesta şi
                n-ai găsit-o.”
            </VERS>
            <VERS vnumber="24">Cam după trei luni, au venit şi au spus lui Iuda: „Tamar, nora ta, a curvit şi a rămas
                chiar însărcinată în urma curvirii ei.” Şi Iuda a zis: „Scoateţi-o afară, ca să fie arsă.”
            </VERS>
            <VERS vnumber="25">După ce au scos-o afară, ea a trimis să spună socrului său: „De la omul acela, ale cui
                sunt lucrurile acestea, am rămas eu însărcinată; vezi, te rog, al cui este inelul acesta, lanţurile
                acestea şi toiagul acesta.”
            </VERS>
            <VERS vnumber="26">Iuda le-a cunoscut şi a zis: „Ea este mai puţin vinovată decât mine, fiindcă n-am dat-o
                de nevastă fiului meu Şela.” Şi nu s-a mai împreunat cu ea de atunci.
            </VERS>
            <VERS vnumber="27">Când i-a venit vremea să nască, iată că în pântecele ei erau doi gemeni.
            </VERS>
            <VERS vnumber="28">Şi în timpul naşterii, unul a scos mâna înainte; moaşa i-a apucat mâna şi a legat-o cu un
                fir roşu, zicând: „Acesta a ieşit cel dintâi.”
            </VERS>
            <VERS vnumber="29">Dar el a tras mâna înapoi şi a ieşit fratele său. Atunci moaşa a zis: „Ce spărtură ai
                făcut!” De aceea i-a pus numele Pereţ.
            </VERS>
            <VERS vnumber="30">În urmă a ieşit fratele lui, care avea firul roşu la mână; de aceea i-au pus numele
                Zerah.
            </VERS>
        </CHAPTER>
        <CHAPTER cnumber="39">
            <VERS vnumber="1">Iosif a fost dus în Egipt; şi Potifar, dregătorul lui faraon, căpetenia străjerilor, un
                egiptean, l-a cumpărat de la ismaeliţii care-l aduseseră acolo.
            </VERS>
            <VERS vnumber="2">Domnul a fost cu Iosif, aşa că toate îi mergeau bine; el locuia în casa stăpânului său,
                egipteanul.
            </VERS>
            <VERS vnumber="3">Stăpânul lui a văzut că Domnul era cu el şi că Domnul făcea să-i meargă bine ori de ce se
                apuca.
            </VERS>
            <VERS vnumber="4">Iosif a căpătat mare trecere înaintea stăpânului său, care l-a luat în slujba lui, l-a pus
                mai mare peste casa lui şi i-a încredinţat tot ce avea.
            </VERS>
            <VERS vnumber="5">De îndată ce Potifar l-a pus mai mare peste casa lui şi peste tot ce avea, Domnul a
                binecuvântat casa egipteanului, din pricina lui Iosif; şi binecuvântarea Domnului a fost peste tot ce
                avea el, fie acasă, fie la câmp.
            </VERS>
            <VERS vnumber="6">Egipteanul a lăsat pe mâinile lui Iosif tot ce avea şi n-avea altă grijă decât să mănânce
                şi să bea. Dar Iosif era frumos la statură şi plăcut la chip.
            </VERS>
            <VERS vnumber="7">După câtăva vreme, s-a întâmplat că nevasta stăpânului său a pus ochii pe Iosif şi a zis:
                „Culcă-te cu mine!”
            </VERS>
            <VERS vnumber="8">El n-a voit şi a zis nevestei stăpânului său: „Vezi că stăpânul meu nu-mi cere socoteală
                de nimic din casă şi mi-a dat pe mână tot ce are.
            </VERS>
            <VERS vnumber="9">El nu este mai mare decât mine în casa aceasta şi nu mi-a oprit nimic, afară de tine,
                pentru că eşti nevasta lui. Cum aş putea să fac eu un rău atât de mare şi să păcătuiesc împotriva lui
                Dumnezeu?”
            </VERS>
            <VERS vnumber="10">Măcar că ea vorbea în toate zilele lui Iosif, el n-a voit să se culce şi să se împreuneze
                cu ea.
            </VERS>
            <VERS vnumber="11">Într-o zi, când intrase în casă ca să-şi facă lucrul şi când nu era acolo niciunul din
                oamenii casei,
            </VERS>
            <VERS vnumber="12">ea l-a apucat de haină, zicând: „Culcă-te cu mine!” El i-a lăsat haina în mână şi a fugit
                afară din casă.
            </VERS>
            <VERS vnumber="13">Când a văzut ea că-i lăsase haina în mână şi fugise afară,
            </VERS>
            <VERS vnumber="14">a chemat oamenii din casă şi le-a zis: „Vedeţi, ne-a adus un evreu ca să-şi bată joc de
                noi! Omul acesta a venit la mine ca să se culce cu mine, dar eu am ţipat în gura mare.
            </VERS>
            <VERS vnumber="15">Şi, când a văzut că ridic glasul şi strig, şi-a lăsat haina lângă mine şi a fugit afară.”
            </VERS>
            <VERS vnumber="16">Şi a pus haina lui Iosif lângă ea până s-a întors acasă stăpânul lui.
            </VERS>
            <VERS vnumber="17">Atunci i-a vorbit astfel: „Robul acela evreu, pe care ni l-ai adus, a venit la mine ca
                să-şi bată joc de mine.
            </VERS>
            <VERS vnumber="18">Şi, cum am ridicat glasul şi am ţipat, şi-a lăsat haina lângă mine şi a fugit afară.”
            </VERS>
            <VERS vnumber="19">După ce a auzit cuvintele nevestei sale, care-i zicea: „Iată ce mi-a făcut robul tău”,
                stăpânul lui Iosif s-a mâniat foarte tare.
            </VERS>
            <VERS vnumber="20">A luat pe Iosif şi l-a aruncat în temniţă în locul unde erau închişi întemniţaţii
                împăratului; şi astfel, Iosif a stat acolo, în temniţă.
            </VERS>
            <VERS vnumber="21">Domnul a fost cu Iosif şi Şi-a întins bunătatea peste el. L-a făcut să capete trecere
                înaintea mai marelui temniţei.
            </VERS>
            <VERS vnumber="22">Şi mai marele temniţei a pus sub privegherea lui pe toţi întemniţaţii care erau în
                temniţă. Şi nimic nu se făcea acolo decât prin el.
            </VERS>
            <VERS vnumber="23">Mai marele temniţei nu se mai îngrijea de nimic din ce avea Iosif în mână, pentru că
                Domnul era cu el. Şi Domnul îi dădea izbândă în tot ce făcea.
            </VERS>
        </CHAPTER>
        <CHAPTER cnumber="40">
            <VERS vnumber="1">După câtăva vreme, s-a întâmplat că paharnicul şi pitarul împăratului Egiptului au supărat
                pe stăpânul lor, împăratul Egiptului.
            </VERS>
            <VERS vnumber="2">Faraon s-a mâniat pe cei doi dregători ai săi: pe mai marele paharnicilor şi pe mai marele
                pitarilor.
            </VERS>
            <VERS vnumber="3">Şi i-a pus sub pază în casa căpeteniei străjerilor, în temniţă, în locul unde fusese
                închis Iosif.
            </VERS>
            <VERS vnumber="4">Căpetenia străjerilor i-a pus sub privegherea lui Iosif, care făcea de slujbă lângă ei; şi
                au stat mai multă vreme în temniţă.
            </VERS>
            <VERS vnumber="5">Paharnicul şi pitarul împăratului Egiptului, care erau închişi în temniţă, au visat într-o
                noapte amândoi câte un vis, şi anume fiecare câte un vis care putea să capete o tălmăcire deosebită.
            </VERS>
            <VERS vnumber="6">Iosif, când a venit dimineaţa la ei, s-a uitat la ei; şi i-a văzut trişti.
            </VERS>
            <VERS vnumber="7">Atunci a întrebat pe dregătorii lui faraon, care erau cu el în temniţa stăpânului său, şi
                le-a zis: „Pentru ce aveţi o faţă aşa de posomorâtă azi?”
            </VERS>
            <VERS vnumber="8">Ei i-au răspuns: „Am visat un vis şi nu este nimeni care să-l tălmăcească.” Iosif le-a
                zis: „Tălmăcirile sunt ale lui Dumnezeu. Istorisiţi-mi, dar, visul vostru.”
            </VERS>
            <VERS vnumber="9">Mai marele paharnicilor şi-a istorisit lui Iosif visul şi i-a zis: „În visul meu se făcea
                că înaintea mea era o viţă.
            </VERS>
            <VERS vnumber="10">Viţa aceasta avea trei mlădiţe. Când a început să dea lăstari, i s-a deschis floarea, şi
                ciorchinii au făcut struguri copţi.
            </VERS>
            <VERS vnumber="11">Paharul lui faraon era în mâna mea. Eu am luat strugurii, i-am stors în paharul lui
                faraon şi am pus paharul în mâna lui faraon.”
            </VERS>
            <VERS vnumber="12">Iosif i-a zis: „Iată tălmăcirea visului: Cele trei mlădiţe sunt trei zile.
            </VERS>
            <VERS vnumber="13">Peste trei zile faraon te va scoate din temniţă, te va pune iarăşi în slujba ta şi vei
                pune iarăşi paharul în mâna lui faraon, cum obişnuiai mai înainte, când erai paharnicul lui.
            </VERS>
            <VERS vnumber="14">Dar adu-ţi aminte şi de mine când vei fi fericit şi arată, rogu-te, bunătate faţă de
                mine; pune o vorbă bună pentru mine la faraon şi scoate-mă din casa aceasta.
            </VERS>
            <VERS vnumber="15">Căci am fost luat cu sila din ţara evreilor şi chiar aici n-am făcut nimic ca să fiu
                aruncat în temniţă.”
            </VERS>
            <VERS vnumber="16">Mai marele pitarilor, văzând că Iosif dăduse o tălmăcire îmbucurătoare, a zis: „Iată, şi
                în visul meu se făcea că port trei coşuri cu pâine albă pe capul meu.
            </VERS>
            <VERS vnumber="17">În coşul de deasupra de tot erau tot felul de bucate pentru faraon: prăjituri coapte în
                cuptor; şi păsările mâncau din coşul care era deasupra de tot pe capul meu.”
            </VERS>
            <VERS vnumber="18">Iosif a răspuns şi a zis: „Iată-i tălmăcirea: Cele trei coşuri sunt trei zile.
            </VERS>
            <VERS vnumber="19">Peste trei zile, faraon îţi va lua capul, te va spânzura de un lemn, şi carnea ţi-o vor
                mânca păsările.”
            </VERS>
            <VERS vnumber="20">A treia zi era ziua naşterii lui faraon. El a dat un ospăţ tuturor slujitorilor săi; şi a
                scos afară din temniţă pe mai marele paharnicilor şi pe mai marele pitarilor, în faţa slujitorilor săi:
            </VERS>
            <VERS vnumber="21">pe mai marele paharnicilor l-a pus iarăşi în slujba lui de paharnic, ca să pună paharul
                în mâna lui faraon;
            </VERS>
            <VERS vnumber="22">iar pe mai marele pitarilor l-a spânzurat, după tălmăcirea pe care le-o dăduse Iosif.
            </VERS>
            <VERS vnumber="23">Mai marele paharnicilor nu s-a mai gândit însă la Iosif. L-a uitat.
            </VERS>
        </CHAPTER>
        <CHAPTER cnumber="41">
            <VERS vnumber="1">După doi ani, faraon a visat un vis. I se părea că stătea lângă râu.
            </VERS>
            <VERS vnumber="2">Şi iată că şapte vaci frumoase la vedere şi grase la trup s-au suit din râu şi au început
                să pască prin mlaştini.
            </VERS>
            <VERS vnumber="3">După ele s-au mai suit din râu alte şapte vaci, urâte la vedere şi slabe la trup, şi s-au
                aşezat lângă ele pe marginea râului.
            </VERS>
            <VERS vnumber="4">Vacile urâte la vedere şi slabe la trup au mâncat pe cele şapte vaci frumoase la vedere şi
                grase la trup. Şi faraon s-a trezit.
            </VERS>
            <VERS vnumber="5">A adormit din nou şi a visat un al doilea vis. Se făcea că şapte spice de grâu grase şi
                frumoase au crescut pe acelaşi pai.
            </VERS>
            <VERS vnumber="6">Şi după ele au răsărit alte şapte spice slabe şi arse de vântul de răsărit.
            </VERS>
            <VERS vnumber="7">Spicele slabe au înghiţit pe cele şapte spice grase şi pline. Şi faraon s-a trezit. Iată
                visul.
            </VERS>
            <VERS vnumber="8">Dimineaţa, faraon s-a tulburat şi a trimis să cheme pe toţi magii şi pe toţi înţelepţii
                Egiptului. Le-a istorisit visele lui. Dar nimeni n-a putut să le tălmăcească lui faraon.
            </VERS>
            <VERS vnumber="9">Atunci mai marele paharnicilor a luat cuvântul şi a zis lui faraon: „Mi-aduc aminte astăzi
                de greşeala mea.
            </VERS>
            <VERS vnumber="10">Faraon se mâniase pe slujitorii lui; şi mă aruncase în temniţă, în casa căpeteniei
                străjerilor, pe mine şi pe mai marele pitarilor.
            </VERS>
            <VERS vnumber="11">Amândoi am visat câte un vis în aceeaşi noapte; şi anume, fiecare din noi a visat un vis
                care a primit o tălmăcire deosebită.
            </VERS>
            <VERS vnumber="12">Era acolo cu noi un tânăr evreu, rob al căpeteniei străjerilor. I-am istorisit visele
                noastre, şi el ni le-a tălmăcit şi ne-a spus întocmai ce înseamnă visul fiecăruia.
            </VERS>
            <VERS vnumber="13">Lucrurile s-au întâmplat întocmai după tălmăcirea pe care ne-o dăduse el. Pe mine faraon
                m-a pus iarăşi în slujba mea, iar pe mai marele pitarilor l-a spânzurat.”
            </VERS>
            <VERS vnumber="14">Faraon a trimis să cheme pe Iosif. L-au scos în grabă din temniţă. Iosif s-a ras, şi-a
                schimbat hainele şi s-a dus la faraon.
            </VERS>
            <VERS vnumber="15">Faraon a zis lui Iosif: „Am visat un vis. Nimeni nu l-a putut tălmăci; şi am aflat că tu
                tălmăceşti un vis îndată după ce l-ai auzit.”
            </VERS>
            <VERS vnumber="16">Iosif a răspuns lui faraon: „Nu eu! Dumnezeu este Acela care va da un răspuns prielnic
                lui faraon!”
            </VERS>
            <VERS vnumber="17">Faraon a început să istorisească atunci lui Iosif: „În visul meu se făcea că stăteam pe
                malul râului.
            </VERS>
            <VERS vnumber="18">Şi deodată şapte vaci grase la trup şi frumoase la chip s-au suit din râu şi au început
                să pască prin mlaştini.
            </VERS>
            <VERS vnumber="19">După ele s-au suit alte şapte vaci, slabe, foarte urâte la chip şi sfrijite: n-am mai
                văzut altele aşa de urâte în toată ţara Egiptului.
            </VERS>
            <VERS vnumber="20">Vacile cele sfrijite şi slabe au mâncat pe cele şapte vaci dintâi, care erau grase.
            </VERS>
            <VERS vnumber="21">Le-au înghiţit, fără să se poată cunoaşte că intraseră în pântecele lor; ba încă
                înfăţişarea lor era tot aşa de urâtă ca mai înainte. Şi m-am deşteptat.
            </VERS>
            <VERS vnumber="22">Am mai văzut în vis şapte spice pline şi frumoase, care creşteau pe acelaşi pai.
            </VERS>
            <VERS vnumber="23">Şi după ele au răsărit şapte spice goale, slabe, arse de vântul de răsărit.
            </VERS>
            <VERS vnumber="24">Spicele slabe au înghiţit pe cele şapte spice frumoase. Am spus aceste lucruri magilor,
                dar nimeni nu mi le-a putut tălmăci.”
            </VERS>
            <VERS vnumber="25">Iosif a zis lui faraon: „Ce a visat faraon însemnă un singur lucru: Dumnezeu a arătat mai
                dinainte lui faraon ce are să facă.
            </VERS>
            <VERS vnumber="26">Cele şapte vaci frumoase înseamnă şapte ani; şi cele şapte spice frumoase înseamnă şapte
                ani: este un singur vis.
            </VERS>
            <VERS vnumber="27">Cele şapte vaci sfrijite şi urâte, care se suiau după cele dintâi, înseamnă şapte ani; şi
                cele şapte spice goale, arse de vântul de răsărit, vor fi şapte ani de foamete.
            </VERS>
            <VERS vnumber="28">Astfel, după cum am spus lui faraon, Dumnezeu a arătat lui faraon ce are să facă.
            </VERS>
            <VERS vnumber="29">Iată, vor fi şapte ani de mare belşug în toată ţara Egiptului.
            </VERS>
            <VERS vnumber="30">După ei vor veni şapte ani de foamete, aşa că se va uita tot belşugul acesta în ţara
                Egiptului, şi foametea va topi ţara.
            </VERS>
            <VERS vnumber="31">Foametea aceasta care va urma va fi aşa de mare că nu se va mai cunoaşte belşugul în
                ţară.
            </VERS>
            <VERS vnumber="32">Cât priveşte faptul că faraon a visat visul de două ori înseamnă că lucrul este hotărât
                din partea lui Dumnezeu şi că Dumnezeu se va grăbi să-l aducă la îndeplinire.
            </VERS>
            <VERS vnumber="33">Acum, faraon să aleagă un om priceput şi înţelept şi să-l pună în fruntea ţării
                Egiptului.
            </VERS>
            <VERS vnumber="34">Faraon să pună prefecţi în ţară, ca să ridice o cincime din roadele Egiptului în timpul
                celor şapte ani de belşug.
            </VERS>
            <VERS vnumber="35">Să se strângă toate bucatele din aceşti ani buni care au să vină; să se facă, la îndemâna
                lui faraon, grămezi de grâu, provizii în cetăţi şi să le păzească.
            </VERS>
            <VERS vnumber="36">Bucatele acestea vor fi provizia ţării pentru cei şapte ani de foamete care vor veni în
                ţara Egiptului, pentru ca ţara să nu fie prăpădită de foamete.”
            </VERS>
            <VERS vnumber="37">Cuvintele acestea au plăcut lui faraon şi tuturor slujitorilor lui.
            </VERS>
            <VERS vnumber="38">Şi faraon a zis slujitorilor săi: „Am putea noi oare să găsim un om ca acesta, care să
                aibă în el Duhul lui Dumnezeu?”
            </VERS>
            <VERS vnumber="39">Şi faraon a zis lui Iosif: „Fiindcă Dumnezeu ţi-a făcut cunoscut toate aceste lucruri, nu
                este nimeni care să fie atât de priceput şi atât de înţelept ca tine.
            </VERS>
            <VERS vnumber="40">Te pun mai mare peste casa mea, şi tot poporul meu va asculta de poruncile tale. Numai
                scaunul meu de domnie mă va ridica mai presus de tine.”
            </VERS>
            <VERS vnumber="41">Faraon a zis lui Iosif: „Uite, îţi dau stăpânire peste toată ţara Egiptului.”
            </VERS>
            <VERS vnumber="42">Faraon şi-a scos inelul din deget şi l-a pus în degetul lui Iosif; l-a îmbrăcat cu haine
                de in subţire şi i-a pus un lanţ de aur la gât.
            </VERS>
            <VERS vnumber="43">L-a suit în carul care venea după al lui şi strigau înaintea lui: „În genunchi!” Astfel
                i-a dat faraon stăpânire peste toată ţara Egiptului.
            </VERS>
            <VERS vnumber="44">Şi a mai zis lui Iosif: „Eu sunt faraon! Dar fără tine nimeni nu va ridica mâna, nici
                piciorul în toată ţara Egiptului.”
            </VERS>
            <VERS vnumber="45">Faraon a pus lui Iosif numele: Ţafnat-Paeneah şi i-a dat de nevastă pe Asnat, fata lui
                Poti-Fera, preotul lui On. Şi Iosif a pornit să cerceteze ţara Egiptului.
            </VERS>
            <VERS vnumber="46">Iosif era în vârstă de treizeci de ani când s-a înfăţişat înaintea lui faraon, împăratul
                Egiptului, şi a plecat de la faraon şi a străbătut toată ţara Egiptului.
            </VERS>
            <VERS vnumber="47">În timpul celor şapte ani de rod, pământul a dat bucate din belşug.
            </VERS>
            <VERS vnumber="48">Iosif a strâns toate bucatele din aceşti şapte ani de belşug în ţara Egiptului. A făcut
                provizii în cetăţi, punând în fiecare cetate bucatele de pe câmpul dimprejur.
            </VERS>
            <VERS vnumber="49">Iosif a strâns grâu, ca nisipul mării, atât de mult că au încetat să-l mai măsoare,
                pentru că era fără măsură.
            </VERS>
            <VERS vnumber="50">Înaintea anilor de foamete i s-au născut lui Iosif doi fii, pe care i-a născut Asnat,
                fata lui Poti-Fera, preotul lui On.
            </VERS>
            <VERS vnumber="51">Iosif a pus întâiului născut numele Manase; „căci”, a zis el, „Dumnezeu m-a făcut să uit
                toate necazurile mele şi toată casa tatălui meu.”
            </VERS>
            <VERS vnumber="52">Şi celui de al doilea i-a pus numele Efraim; „căci”, a zis el, „Dumnezeu m-a făcut
                roditor în ţara întristării mele.”
            </VERS>
            <VERS vnumber="53">Cei şapte ani de belşug care au fost în ţara Egiptului au trecut.
            </VERS>
            <VERS vnumber="54">Şi au început să vină cei şapte ani de foamete, aşa cum vestise Iosif. În toate ţările
                era foamete; dar în toată ţara Egiptului era pâine.
            </VERS>
            <VERS vnumber="55">Când a flămânzit, în sfârşit, toată ţara Egiptului, poporul a strigat la faraon să-i dea
                pâine. Faraon a spus tuturor egiptenilor: „Duceţi-vă la Iosif şi faceţi ce vă va spune el.”
            </VERS>
            <VERS vnumber="56">Foametea bântuia în toată ţara. Iosif a deschis toate locurile cu provizii şi a vândut
                grâu egiptenilor. Foametea creştea din ce în ce mai mult în ţara Egiptului.
            </VERS>
            <VERS vnumber="57">Şi din toate ţările venea lumea în Egipt ca să cumpere grâu de la Iosif; căci în toate
                ţările era foamete mare.
            </VERS>
        </CHAPTER>
        <CHAPTER cnumber="42">
            <VERS vnumber="1">Când a auzit Iacov că este grâu în Egipt, a zis fiilor săi: „Pentru ce staţi şi vă uitaţi
                unii la alţii?”
            </VERS>
            <VERS vnumber="2">Şi a zis: „Iată, aud că este grâu în Egipt; coborâţi-vă şi cumpăraţi-ne grâu de acolo, ca
                să trăim şi să nu murim.”
            </VERS>
            <VERS vnumber="3">Zece fraţi ai lui Iosif s-au coborât în Egipt ca să cumpere grâu.
            </VERS>
            <VERS vnumber="4">Iacov n-a trimis cu ei pe Beniamin, fratele lui Iosif, de teamă să nu i se întâmple vreo
                nenorocire.
            </VERS>
            <VERS vnumber="5">Fiii lui Israel au venit să cumpere şi ei grâu, împreună cu cei ce veneau pentru acelaşi
                lucru; căci în Canaan era foamete.
            </VERS>
            <VERS vnumber="6">Iosif era mai mare în ţară; el vindea grâu la tot poporul din ţară. Fraţii lui Iosif au
                venit şi s-au aruncat cu faţa la pământ înaintea lui.
            </VERS>
            <VERS vnumber="7">Iosif, cum a văzut pe fraţii săi, i-a cunoscut; dar s-a făcut că le este străin, le-a
                vorbit aspru şi le-a zis: „De unde veniţi?” Ei au răspuns: „Venim din ţara Canaan ca să cumpărăm
                merinde.”
            </VERS>
            <VERS vnumber="8">Iosif a cunoscut pe fraţii săi, dar ei nu l-au cunoscut.
            </VERS>
            <VERS vnumber="9">Iosif şi-a adus aminte de visele pe care le visase cu privire la ei şi le-a zis: „Voi
                sunteţi iscoade; aţi venit numai ca să cercetaţi locurile slabe ale ţării.”
            </VERS>
            <VERS vnumber="10">Ei i-au răspuns: „Nu, domnul meu; robii tăi au venit să cumpere hrană.
            </VERS>
            <VERS vnumber="11">Noi toţi suntem fiii aceluiaşi om; suntem oameni de treabă, robii tăi nu sunt iscoade.”
            </VERS>
            <VERS vnumber="12">El le-a zis: „Ba nu; aţi venit să cercetaţi locurile slabe ale ţării.”
            </VERS>
            <VERS vnumber="13">Ei au răspuns: „Noi, robii tăi, suntem doisprezece fraţi, fii ai aceluiaşi om, din ţara
                Canaan; şi iată, cel mai tânăr este azi cu tatăl nostru, iar unul nu mai este în viaţă.”
            </VERS>
            <VERS vnumber="14">Iosif le-a zis: „V-am spus că sunteţi iscoade.
            </VERS>
            <VERS vnumber="15">Iată cum veţi fi încercaţi: Pe viaţa lui faraon că nu veţi ieşi de aici până nu va veni
                fratele vostru cel tânăr!
            </VERS>
            <VERS vnumber="16">Trimiteţi pe unul din voi să aducă pe fratele vostru; iar voi, rămâneţi la opreală.
                Cuvintele voastre vor fi puse astfel la încercare şi voi şti dacă adevărul este cu voi sau nu; altfel,
                pe viaţa lui faraon că sunteţi nişte iscoade.”
            </VERS>
            <VERS vnumber="17">Şi i-a aruncat pe toţi, trei zile, în temniţă.
            </VERS>
            <VERS vnumber="18">A treia zi, Iosif le-a zis: „Faceţi lucrul acesta şi veţi trăi. Eu mă tem de Dumnezeu!
            </VERS>
            <VERS vnumber="19">Dacă sunteţi oameni de treabă, să rămână unul din fraţii voştri închis în temniţa
                voastră; iar ceilalţi plecaţi luaţi grâu ca să vă hrăniţi familiile
            </VERS>
            <VERS vnumber="20">şi aduceţi-mi pe fratele vostru cel tânăr, pentru ca vorbele voastre să fie puse astfel
                la încercare şi să scăpaţi de moarte.” Şi aşa au făcut.
            </VERS>
            <VERS vnumber="21">Ei au zis atunci unul către altul: „Da; am fost vinovaţi faţă de fratele nostru; căci am
                văzut neliniştea sufletului lui când ne ruga şi nu l-am ascultat! Pentru aceea vine peste noi necazul
                acesta.”
            </VERS>
            <VERS vnumber="22">Ruben a luat cuvântul şi le-a zis: „Nu vă spuneam eu să nu faceţi o astfel de nelegiuire
                faţă de băiatul acesta? Dar n-aţi ascultat. Acum iată că ni se cere socoteală pentru sângele lui.”
            </VERS>
            <VERS vnumber="23">Ei nu ştiau că Iosif îi înţelegea, căci vorbea cu ei printr-un tălmaci.
            </VERS>
            <VERS vnumber="24">Iosif a plecat la o parte de la ei ca să plângă. În urmă s-a întors şi le-a vorbit; apoi
                a luat dintre ei pe Simeon şi a pus să-l lege cu lanţuri în faţa lor.
            </VERS>
            <VERS vnumber="25">Iosif a poruncit să li se umple sacii cu grâu, să pună argintul fiecăruia în sacul lui şi
                să li se dea merinde pentru drum. Şi aşa s-a făcut.
            </VERS>
            <VERS vnumber="26">Ei şi-au încărcat grâul pe măgari şi au plecat.
            </VERS>
            <VERS vnumber="27">Unul din ei şi-a deschis sacul ca să dea nutreţ măgarului în locul unde au mas peste
                noapte. A văzut argintul la gura sacului
            </VERS>
            <VERS vnumber="28">şi a zis fraţilor săi: „Argintul meu mi s-a dat înapoi şi iată-l în sacul meu.” Atunci li
                s-a tăiat inima; şi au zis unul altuia tremurând: „Ce ne-a făcut Dumnezeu?”
            </VERS>
            <VERS vnumber="29">S-au întors la tatăl lor, Iacov, în ţara Canaan, şi i-au istorisit tot ce li se
                întâmplase. Ei au zis:
            </VERS>
            <VERS vnumber="30">„Omul acela, care este domnul ţării, ne-a vorbit aspru şi ne-a luat drept iscoade.
            </VERS>
            <VERS vnumber="31">Noi i-am spus: „Suntem oameni de treabă, nu suntem iscoade.
            </VERS>
            <VERS vnumber="32">Suntem doisprezece fraţi, fii ai tatălui nostru; unul nu mai este, şi cel mai tânăr este
                azi cu tatăl nostru în ţara Canaan.”
            </VERS>
            <VERS vnumber="33">Şi omul acela, care este domnul ţării, ne-a zis: „Iată cum voi cunoaşte dacă sunteţi
                oameni de treabă. Lăsaţi la mine pe unul din fraţii voştri, luaţi merinde pentru familiile voastre,
                plecaţi
            </VERS>
            <VERS vnumber="34">şi aduceţi-mi pe fratele vostru cel tânăr. Voi şti astfel că nu sunteţi iscoade, ci
                sunteţi oameni de treabă; apoi vă voi da înapoi pe fratele vostru şi veţi putea să străbateţi ţara în
                voie.”
            </VERS>
            <VERS vnumber="35">Când şi-au golit sacii, iată că legătura cu argintul fiecăruia era în sacul lui. Ei şi
                tatăl lor au văzut legăturile cu argintul şi s-au temut.
            </VERS>
            <VERS vnumber="36">Tatăl lor, Iacov, le-a zis: „Voi mă lipsiţi de copii: Iosif nu mai este, Simeon nu mai
                este şi voiţi să luaţi şi pe Beniamin. Toate acestea pe mine mă lovesc!”
            </VERS>
            <VERS vnumber="37">Ruben a zis tatălui său: „Să-mi omori pe amândoi fiii mei, dacă nu-ţi voi aduce înapoi pe
                Beniamin; dă-l în mâna mea şi ţi-l voi aduce înapoi.”
            </VERS>
            <VERS vnumber="38">Iacov a zis: „Fiul meu nu se poate coborî împreună cu voi; căci fratele lui a murit, şi
                el a rămas singur; dacă i s-ar întâmpla vreo nenorocire în călătoria pe care o faceţi, cu durere îmi
                veţi coborî perii mei cei albi în Locuinţa morţilor.”
            </VERS>
        </CHAPTER>
        <CHAPTER cnumber="43">
            <VERS vnumber="1">Foametea bântuia greu în ţară.
            </VERS>
            <VERS vnumber="2">Când au isprăvit de mâncat grâul pe care-l aduseseră din Egipt, Iacov a zis fiilor săi:
                „Duceţi-vă iarăşi şi cumpăraţi-ne ceva merinde.”
            </VERS>
            <VERS vnumber="3">Iuda i-a răspuns: „Omul acela ne-a spus curat: „Să nu-mi mai vedeţi faţa, dacă fratele
                vostru nu va fi cu voi.”
            </VERS>
            <VERS vnumber="4">Dacă vrei deci să trimiţi pe fratele nostru cu noi, ne vom coborî şi-ţi vom cumpăra
                merinde.
            </VERS>
            <VERS vnumber="5">Dar dacă nu vrei să-l trimiţi, nu ne vom coborî, căci omul acela ne-a spus: „Să nu-mi mai
                vedeţi faţa, dacă fratele vostru nu va fi cu voi!”
            </VERS>
            <VERS vnumber="6">Israel a zis atunci: „Pentru ce mi-aţi făcut un astfel de rău şi aţi spus omului aceluia
                că mai aveţi un frate?”
            </VERS>
            <VERS vnumber="7">Ei au răspuns: „Omul acela ne-a întrebat despre noi şi familia noastră şi a zis: „Mai
                trăieşte tatăl vostru? Mai aveţi vreun frate?” Şi noi am răspuns la întrebările acestea. Puteam noi să
                ştim că are să zică: „Aduceţi pe fratele vostru”?”
            </VERS>
            <VERS vnumber="8">Iuda a zis tatălui său, Israel: „Trimite copilul cu mine, ca să ne sculăm şi să plecăm, şi
                vom trăi şi nu vom muri, noi, tu şi copiii noştri.
            </VERS>
            <VERS vnumber="9">Răspund eu pentru el; ai să-l ceri înapoi din mâna mea. Dacă nu-l voi aduce înapoi la tine
                şi dacă nu-l voi pune înaintea ta, vinovat să fiu faţă de tine pentru totdeauna.
            </VERS>
            <VERS vnumber="10">Căci dacă n-am mai fi zăbovit, de două ori ne-am fi întors până acum.”
            </VERS>
            <VERS vnumber="11">Israel, tatăl lor, le-a zis: „Fiindcă trebuie, faceţi aşa. Luaţi-vă în saci ceva din cele
                mai bune roade ale ţării, ca să duceţi un dar omului aceluia, şi anume: puţin leac alinător şi puţină
                miere, mirodenii, smirnă, fistic şi migdale.
            </VERS>
            <VERS vnumber="12">Luaţi cu voi argint îndoit şi duceţi înapoi argintul pe care vi-l puseseră la gura
                sacilor: poate că a fost o greşeală.
            </VERS>
            <VERS vnumber="13">Luaţi şi pe fratele vostru, sculaţi-vă şi întoarceţi-vă la omul acela.
            </VERS>
            <VERS vnumber="14">Dumnezeul cel Atotputernic să vă facă să căpătaţi trecere înaintea omului aceluia şi să
                lase să se întoarcă împreună cu voi pe celălalt frate al vostru şi pe Beniamin! Iar eu, dacă trebuie să
                fiu lipsit de copiii mei, lipsit să fiu!”
            </VERS>
            <VERS vnumber="15">Au luat darul; au luat cu ei argint îndoit, precum şi pe Beniamin; s-au sculat, s-au
                coborât în Egipt şi s-au înfăţişat înaintea lui Iosif.
            </VERS>
            <VERS vnumber="16">Cum a văzut Iosif pe Beniamin cu ei, a zis economului său: „Bagă pe oamenii aceştia în
                casă, taie vite şi găteşte; căci oamenii aceştia au să mănânce cu mine la amiază.”
            </VERS>
            <VERS vnumber="17">Omul acela a făcut ce-i poruncise Iosif şi a dus pe oamenii aceia în casa lui Iosif.
            </VERS>
            <VERS vnumber="18">Ei s-au temut când au văzut că-i bagă în casa lui Iosif şi au zis: „Ne bagă înăuntru din
                pricina argintului pus în sacii noştri data trecută; vor să se năpustească peste noi, ca să ne ia robi
                şi să pună mâna pe măgarii noştri.”
            </VERS>
            <VERS vnumber="19">S-au apropiat de economul casei lui Iosif şi au intrat în vorbă cu el la uşa casei;
            </VERS>
            <VERS vnumber="20">şi au zis: „Domnule, noi ne-am mai coborât o dată aici, ca să cumpărăm merinde.
            </VERS>
            <VERS vnumber="21">Apoi, când am ajuns la locul unde trebuia să rămânem peste noapte, ne-am deschis sacii;
                şi iată că argintul fiecăruia era la gura sacului său, argintul nostru, după greutatea lui: şi l-am adus
                înapoi cu noi.
            </VERS>
            <VERS vnumber="22">Am adus şi alt argint, ca să cumpărăm merinde. Nu ştim cine a pus argintul în sacii
                noştri.”
            </VERS>
            <VERS vnumber="23">Economul a răspuns: „Fiţi pe pace! Nu vă temeţi de nimic. Dumnezeul vostru, Dumnezeul
                tatălui vostru, v-a pus pe ascuns o comoară în saci. Argintul vostru a trecut prin mâinile mele.” Şi
                le-a adus şi pe Simeon.
            </VERS>
            <VERS vnumber="24">Omul acesta i-a băgat în casa lui Iosif; le-a dat apă de şi-au spălat picioarele; a dat
                şi nutreţ măgarilor lor.
            </VERS>
            <VERS vnumber="25">Ei şi-au pregătit darul până la venirea lui Iosif, la amiază; căci aflaseră că au să
                mănânce la el.
            </VERS>
            <VERS vnumber="26">Când a ajuns Iosif acasă, i-au dat darul pe care i-l aduseseră şi s-au aruncat cu faţa la
                pământ înaintea lui.
            </VERS>
            <VERS vnumber="27">El i-a întrebat de sănătate; şi a zis: „Bătrânul vostru tată, de care aţi vorbit, este
                sănătos? Mai trăieşte?”
            </VERS>
            <VERS vnumber="28">Ei au răspuns: „Robul tău, tatăl nostru, este sănătos; trăieşte încă.” Şi s-au plecat şi
                s-au aruncat cu faţa la pământ.
            </VERS>
            <VERS vnumber="29">Iosif a ridicat ochii; şi, aruncând o privire spre fratele său Beniamin, fiul mamei sale,
                a zis: „Acesta este fratele vostru cel tânăr despre care mi-aţi vorbit?” Şi a adăugat: „Dumnezeu să aibă
                milă de tine, fiule!”
            </VERS>
            <VERS vnumber="30">Iosif a isprăvit repede, căci i se rupea inima pentru fratele său şi simţea nevoia să
                plângă; a intrat degrabă într-o odaie şi a plâns acolo.
            </VERS>
            <VERS vnumber="31">După ce s-a spălat pe faţă, a ieşit din odaie; şi, silindu-se să se stăpânească, a zis:
                „Aduceţi de mâncare!”
            </VERS>
            <VERS vnumber="32">Au adus de mâncare lui Iosif deoparte, şi fraţilor lui deoparte; egiptenilor, care mâncau
                cu el, le-au adus, de asemenea, mâncare deoparte; căci egiptenii nu puteau să mănânce cu evreii, fiindcă
                lucrul acesta pentru ei este o urâciune.
            </VERS>
            <VERS vnumber="33">Fraţii lui Iosif s-au aşezat la masă în faţa lui: de la întâiul născut, după dreptul lui
                de întâi născut, şi până la cel mai tânăr, aşezaţi după vârstă; şi se uitau unii la alţii cu mirare.
            </VERS>
            <VERS vnumber="34">Iosif a pus să le dea din bucatele care erau înaintea lui; iar Beniamin a căpătat de
                cinci ori mai mult decât ceilalţi. Şi au băut şi s-au înveselit împreună cu el.
            </VERS>
        </CHAPTER>
        <CHAPTER cnumber="44">
            <VERS vnumber="1">Iosif a dat următoarea poruncă economului casei lui: „Umple cu merinde sacii oamenilor
                acestora, cât vor putea să ducă, şi pune argintul fiecăruia la gura sacului său.
            </VERS>
            <VERS vnumber="2">Să pui şi paharul meu, paharul de argint, la gura sacului celui mai tânăr, împreună cu
                argintul cuvenit pentru preţul grâului lui.” Economul a făcut cum îi poruncise Iosif.
            </VERS>
            <VERS vnumber="3">Dimineaţa, cum s-a crăpat de ziuă, au dat drumul oamenilor acestora împreună cu măgarii
                lor.
            </VERS>
            <VERS vnumber="4">Dar abia ieşiseră din cetate şi nu se depărtaseră deloc de ea, când Iosif a zis economului
                său: „Scoală-te, aleargă după oamenii aceia; şi, când îi vei ajunge, să le spui: „Pentru ce aţi
                răsplătit binele cu rău?
            </VERS>
            <VERS vnumber="5">De ce aţi furat paharul din care bea domnul meu şi de care se slujeşte pentru ghicit? Rău
                aţi făcut că v-aţi purtat astfel.”
            </VERS>
            <VERS vnumber="6">Economul i-a ajuns şi le-a spus aceste cuvinte.
            </VERS>
            <VERS vnumber="7">Ei i-au răspuns: „Domnule, pentru ce vorbeşti astfel? Să ferească Dumnezeu pe robii tăi să
                fi săvârşit o asemenea faptă!
            </VERS>
            <VERS vnumber="8">Iată, noi ţi-am adus din ţara Canaanului argintul pe care l-am găsit la gura sacilor
                noştri; cum am fi putut să furăm argint sau aur din casa domnului tău?
            </VERS>
            <VERS vnumber="9">Să moară acela dintre robii tăi la care se va găsi paharul, şi noi înşine să fim robi ai
                domnului nostru!”
            </VERS>
            <VERS vnumber="10">El a zis: „Fie după cuvintele voastre! Acela la care se va găsi paharul să fie robul meu;
                iar voi veţi fi nevinovaţi.”
            </VERS>
            <VERS vnumber="11">Îndată şi-a coborât fiecare sacul la pământ. Fiecare şi-a deschis sacul.
            </VERS>
            <VERS vnumber="12">Economul i-a scotocit, începând cu cel mai în vârstă şi sfârşind cu cel mai tânăr; şi
                paharul a fost găsit în sacul lui Beniamin.
            </VERS>
            <VERS vnumber="13">Ei şi-au rupt hainele, şi-a încărcat fiecare măgarul şi s-au întors în cetate.
            </VERS>
            <VERS vnumber="14">Iuda şi fraţii lui au ajuns la casa lui Iosif, pe când era el încă acolo, şi s-au aruncat
                cu faţa la pământ înaintea lui.
            </VERS>
            <VERS vnumber="15">Iosif le-a zis: „Ce faptă aţi făcut? Nu ştiţi că un om ca mine are putere să ghicească?”
            </VERS>
            <VERS vnumber="16">Iuda a răspuns: „Ce să mai spunem domnului nostru? Cum să mai vorbim? Cum să ne mai
                îndreptăţim? Dumnezeu a dat pe faţă nelegiuirea robilor tăi. Iată-ne robi ai domnului nostru: noi şi
                acela la care s-a găsit paharul.”
            </VERS>
            <VERS vnumber="17">Dar Iosif a zis: „Să mă ferească Dumnezeu să fac aşa ceva! Omul la care s-a găsit paharul
                va fi robul meu; dar voi suiţi-vă înapoi în pace la tatăl vostru.”
            </VERS>
            <VERS vnumber="18">Atunci Iuda s-a apropiat de Iosif şi a zis: „Te rog, domnul meu, dă voie robului tău să
                spună o vorbă domnului meu şi să nu te mânii pe robul tău! Căci tu eşti ca faraon.
            </VERS>
            <VERS vnumber="19">Domnul meu a întrebat pe robii săi, zicând: „Mai trăieşte tatăl vostru şi mai aveţi vreun
                frate?”
            </VERS>
            <VERS vnumber="20">Noi am răspuns domnului meu: „Avem un tată bătrân şi un frate tânăr, copil făcut la
                bătrâneţea lui; băiatul acesta avea un frate care a murit şi care era de la aceeaşi mamă; el a rămas
                singur, şi tatăl lui îl iubeşte.”
            </VERS>
            <VERS vnumber="21">Tu ai spus robilor tăi: „Aduceţi-l la mine ca să-l văd cu ochii mei.”
            </VERS>
            <VERS vnumber="22">Noi am răspuns domnului meu: „Băiatul nu poate părăsi pe tatăl său; dacă-l va părăsi,
                tatăl său are să moară.”
            </VERS>
            <VERS vnumber="23">Tu ai spus robilor tăi: „Dacă nu se va coborî şi fratele vostru împreună cu voi, să nu-mi
                mai vedeţi faţa.”
            </VERS>
            <VERS vnumber="24">Când ne-am suit la tatăl meu, robul tău, i-am spus cuvintele domnului meu.
            </VERS>
            <VERS vnumber="25">Tatăl nostru a zis: „Duceţi-vă iarăşi să ne cumpăraţi ceva merinde.”
            </VERS>
            <VERS vnumber="26">Noi am răspuns: „Nu putem să ne ducem; dar dacă fratele nostru cel tânăr va fi cu noi, ne
                vom duce; căci nu putem vedea faţa omului aceluia decât dacă fratele nostru cel tânăr va fi cu noi.”
            </VERS>
            <VERS vnumber="27">Robul tău, tatăl nostru, ne-a zis: „Voi ştiţi că nevasta mea mi-a născut doi fii.
            </VERS>
            <VERS vnumber="28">Unul a ieşit de la mine şi cred că a fost sfâşiat negreşit de fiare, căci nu l-am mai
                văzut până astăzi.
            </VERS>
            <VERS vnumber="29">Dacă-mi mai luaţi şi pe acesta şi i se va întâmpla vreo nenorocire, cu durere îmi veţi
                coborî bătrâneţile în Locuinţa morţilor.”
            </VERS>
            <VERS vnumber="30">Acum, dacă mă voi întoarce la robul tău, tatăl meu, fără să avem cu noi băiatul de
                sufletul căruia este nedezlipit sufletul lui,
            </VERS>
            <VERS vnumber="31">el are să moară când va vedea că băiatul nu este; şi robii tăi vor coborî cu durere în
                Locuinţa morţilor bătrâneţile robului tău, tatăl nostru.
            </VERS>
            <VERS vnumber="32">Căci robul tău s-a pus chezaş pentru copil şi a zis tatălui meu: „Dacă nu-l voi aduce
                înapoi la tine, vinovat să fiu pentru totdeauna faţă de tatăl meu.”
            </VERS>
            <VERS vnumber="33">Îngăduie, dar, te rog, robului tău să rămână în locul băiatului, ca rob al domnului meu;
                iar băiatul să se suie înapoi cu fraţii săi.
            </VERS>
            <VERS vnumber="34">Cum mă voi putea sui eu la tatăl meu, dacă băiatul nu este cu mine? Ah! să nu văd
                mâhnirea tatălui meu!”
            </VERS>
        </CHAPTER>
        <CHAPTER cnumber="45">
            <VERS vnumber="1">Iosif nu s-a mai putut stăpâni înaintea tuturor celor ce-l înconjurau. Şi a strigat:
                „Scoateţi afară pe toată lumea.” Şi n-a mai rămas nimeni cu Iosif, când s-a făcut cunoscut fraţilor săi.
            </VERS>
            <VERS vnumber="2">A izbucnit într-un plâns aşa de tare că l-au auzit egiptenii şi casa lui faraon.
            </VERS>
            <VERS vnumber="3">Iosif a zis fraţilor săi: „Eu sunt Iosif! Mai trăieşte tatăl meu?” Dar fraţii lui nu i-au
                putut răspunde, aşa de încremeniţi rămăseseră înaintea lui.
            </VERS>
            <VERS vnumber="4">Iosif a zis fraţilor săi: „Apropiaţi-vă de mine.” Şi ei s-au apropiat. El a zis: „Eu sunt
                fratele vostru Iosif, pe care l-aţi vândut ca să fie dus în Egipt.
            </VERS>
            <VERS vnumber="5">Acum, nu vă întristaţi şi nu fiţi mâhniţi că m-aţi vândut ca să fiu adus aici, căci ca să
                vă scap viaţa m-a trimis Dumnezeu înaintea voastră.
            </VERS>
            <VERS vnumber="6">Iată sunt doi ani de când bântuie foametea în ţară; şi încă cinci ani nu va fi nici
                arătură, nici seceriş.
            </VERS>
            <VERS vnumber="7">Dumnezeu m-a trimis înaintea voastră ca să vă rămână sămânţa vie în ţară şi ca să vă
                păstreze viaţa printr-o mare izbăvire.
            </VERS>
            <VERS vnumber="8">Aşa că nu voi m-aţi trimis aici, ci Dumnezeu; El m-a făcut ca un tată al lui faraon,
                stăpân peste toată casa lui şi cârmuitorul întregii ţări a Egiptului.
            </VERS>
            <VERS vnumber="9">Grăbiţi-vă de vă suiţi la tatăl meu şi spuneţi-i: „Aşa a vorbit fiul tău Iosif: „Dumnezeu
                m-a pus domn peste tot Egiptul; coboară-te la mine şi nu zăbovi!
            </VERS>
            <VERS vnumber="10">Vei locui în ţinutul Gosen şi vei fi lângă mine tu, fiii tăi şi fiii fiilor tăi, oile
                tale şi boii tăi şi tot ce este al tău.
            </VERS>
            <VERS vnumber="11">Acolo te voi hrăni, căci vor mai fi încă cinci ani de foamete; şi astfel nu vei pieri tu,
                casa ta şi tot ce este al tău.
            </VERS>
            <VERS vnumber="12">Voi vedeţi cu ochii voştri, şi fratele meu Beniamin vede cu ochii lui că eu însumi vă
                vorbesc.
            </VERS>
            <VERS vnumber="13">Istorisiţi tatălui meu toată slava pe care o am în Egipt şi tot ce aţi văzut; şi aduceţi
                aici cât mai curând pe tatăl meu.”
            </VERS>
            <VERS vnumber="14">El s-a aruncat pe gâtul fratelui său Beniamin şi a plâns; şi Beniamin a plâns şi el pe
                gâtul lui.
            </VERS>
            <VERS vnumber="15">A îmbrăţişat, de asemenea, pe toţi fraţii lui, plângând. După aceea, fraţii lui au stat
                de vorbă cu el.
            </VERS>
            <VERS vnumber="16">S-a răspândit vestea în casa lui faraon că au venit fraţii lui Iosif; lucrul acesta a
                plăcut lui faraon şi slujitorilor lui.
            </VERS>
            <VERS vnumber="17">Faraon a zis lui Iosif: „Spune fraţilor tăi: „Iată ce să faceţi: Încărcaţi-vă dobitoacele
                şi plecaţi în ţara Canaanului;
            </VERS>
            <VERS vnumber="18">luaţi pe tatăl vostru şi familiile voastre şi veniţi la mine. Eu vă voi da ce este mai
                bun în ţara Egiptului şi veţi mânca grăsimea ţării.
            </VERS>
            <VERS vnumber="19">Ai poruncă să le spui: „Aşa să faceţi! Luaţi-vă din ţara Egiptului care pentru pruncii
                voştri şi pentru nevestele voastre; aduceţi pe tatăl vostru şi veniţi.
            </VERS>
            <VERS vnumber="20">Să nu vă pară rău de ceea ce veţi lăsa; căci tot ce este mai bun în ţara Egiptului va fi
                pentru voi.”
            </VERS>
            <VERS vnumber="21">Fiii lui Israel au făcut aşa. Iosif le-a dat care, după porunca lui faraon; le-a dat şi
                merinde pentru drum.
            </VERS>
            <VERS vnumber="22">Le-a dat la toţi haine de schimb, iar lui Beniamin i-a dat trei sute de sicli de argint
                şi cinci haine de schimb.
            </VERS>
            <VERS vnumber="23">Tatălui său i-a trimis zece măgari încărcaţi cu ce era mai bun în Egipt şi zece măgăriţe
                încărcate cu grâu, pâine şi merinde, pentru ca să aibă pe drum.
            </VERS>
            <VERS vnumber="24">Apoi a dat drumul fraţilor săi, care au plecat; şi le-a zis: „Să nu vă certaţi pe drum.”
            </VERS>
            <VERS vnumber="25">Ei au ieşit din Egipt şi au ajuns în ţara Canaanului, la tatăl lor, Iacov.
            </VERS>
            <VERS vnumber="26">Şi i-au spus: „Iosif tot mai trăieşte şi chiar el cârmuieşte toată ţara Egiptului.” Dar
                inima lui Iacov a rămas rece, pentru că nu-i credea.
            </VERS>
            <VERS vnumber="27">Când i-au istorisit însă tot ce le spusese Iosif şi a văzut carele pe care le trimisese
                Iosif ca să-l ducă, duhul tatălui lor, Iacov, s-a înviorat.
            </VERS>
            <VERS vnumber="28">Şi Israel a zis: „Destul! Fiul meu Iosif tot mai trăieşte! Vreau să mă duc să-l văd
                înainte de moarte.”
            </VERS>
        </CHAPTER>
        <CHAPTER cnumber="46">
            <VERS vnumber="1">Israel a plecat cu tot ce avea. A ajuns la Beer-Şeba şi a adus jertfe Dumnezeului tatălui
                său, Isaac.
            </VERS>
            <VERS vnumber="2">Dumnezeu a vorbit lui Israel într-o vedenie, noaptea, şi a zis: „Iacove! Iacove!” Israel a
                răspuns: „Iată-mă!”
            </VERS>
            <VERS vnumber="3">Şi Dumnezeu a zis: „Eu sunt Dumnezeu, Dumnezeul tatălui tău. Nu te teme să te cobori în
                Egipt, căci acolo te voi face să ajungi un neam mare.
            </VERS>
            <VERS vnumber="4">Eu însumi Mă voi coborî cu tine în Egipt şi Eu însumi te voi scoate iarăşi de acolo; iar
                Iosif îţi va închide ochii.”
            </VERS>
            <VERS vnumber="5">Iacov a părăsit Beer-Şeba; şi fiii lui Israel au pus pe tatăl lor, Iacov, cu copilaşii şi
                nevestele lor, în carele pe care le trimisese faraon ca să-l ducă.
            </VERS>
            <VERS vnumber="6">Şi-au luat şi turmele şi averile pe care le agonisiseră în ţara Canaanului. Şi Iacov s-a
                dus în Egipt cu toată familia lui.
            </VERS>
            <VERS vnumber="7">A luat cu el în Egipt pe fiii lui şi pe fiii fiilor lui, pe fiicele lui şi pe fiicele
                fiilor lui şi pe toată familia lui.
            </VERS>
            <VERS vnumber="8">Iată numele fiilor lui Israel, care au venit în Egipt. Iacov şi fiii lui. Întâiul născut
                al lui Iacov: Ruben.
            </VERS>
            <VERS vnumber="9">Fiii lui Ruben: Enoh, Palu, Heţron şi Carmi.
            </VERS>
            <VERS vnumber="10">Fiii lui Simeon: Iemuel, Iamin, Ohad, Iachin şi Ţohar; şi Saul, fiu dintr-o femeie
                canaanită.
            </VERS>
            <VERS vnumber="11">Fiii lui Levi: Gherşon, Chehat şi Merari.
            </VERS>
            <VERS vnumber="12">Fiii lui Iuda: Er, Onan, Şela, Pereţ şi Zarah; dar Er şi Onan au murit în ţara
                Canaanului. Fiii lui Pereţ au fost: Heţron şi Hamul.
            </VERS>
            <VERS vnumber="13">Fiii lui Isahar: Tola, Puva, Iov şi Şimron.
            </VERS>
            <VERS vnumber="14">Fiii lui Zabulon: Sered, Elon şi Iahleel.
            </VERS>
            <VERS vnumber="15">Aceştia sunt fiii pe care i-a născut lui Iacov, Lea, în Padan-Aram, împreună cu fiica, sa
                Dina. Fiii şi fiicele lui alcătuiau în totul treizeci şi trei de inşi.
            </VERS>
            <VERS vnumber="16">Fiii lui Gad: Ţifion, Haggi, Şuni, Eţbon, Eri, Arodi şi Areeli.
            </VERS>
            <VERS vnumber="17">Fiii lui Aşer: Imna, Işva, Işvi şi Beria; şi Serah, sora lor. Şi fiii lui Beria: Heber şi
                Malchiel.
            </VERS>
            <VERS vnumber="18">Aceştia sunt fiii Zilpei, pe care o dăduse Laban fetei sale Lea; pe aceştia i-a născut ea
                lui Iacov. În totul şaisprezece inşi.
            </VERS>
            <VERS vnumber="19">Fiii Rahelei, nevasta lui Iacov: Iosif şi Beniamin.
            </VERS>
            <VERS vnumber="20">Lui Iosif i s-au născut, în ţara Egiptului: Manase şi Efraim, pe care i i-a născut Asnat,
                fata lui Poti-Fera, preotul lui On. –
            </VERS>
            <VERS vnumber="21">Fiii lui Beniamin: Bela, Becher, Aşbel, Ghera, Naaman, Ehi, Roş, Mupim, Hupim şi Ard.
            </VERS>
            <VERS vnumber="22">Aceştia sunt fiii Rahelei, pe care i-a născut lui Iacov. În totul paisprezece inşi.
            </VERS>
            <VERS vnumber="23">Fiul lui Dan: Huşim.
            </VERS>
            <VERS vnumber="24">Fiii lui Neftali: Iahţeel, Guni, Ieţer şi Şilem.
            </VERS>
            <VERS vnumber="25">Aceştia sunt fiii Bilhei, pe care o dăduse Laban fetei sale Rahela; şi pe aceştia i-a
                născut ea lui Iacov. În totul şapte inşi.
            </VERS>
            <VERS vnumber="26">Sufletele care au venit cu Iacov în Egipt şi care ieşiseră din el, erau în totul şaizeci
                şi şase, fără să numărăm nevestele fiilor lui Iacov.
            </VERS>
            <VERS vnumber="27">Şi Iosif avea doi fii, care i se născuseră în Egipt. – Toate sufletele din familia lui
                Iacov, care au venit în Egipt, erau în număr de şaptezeci.
            </VERS>
            <VERS vnumber="28">Iacov a trimis pe Iuda înainte la Iosif ca să-i dea de ştire să-i iasă înainte în Gosen.
            </VERS>
            <VERS vnumber="29">Şi au venit în ţinutul Gosen. Iosif şi-a pregătit carul şi s-a suit ca să se ducă în
                Gosen, în întâmpinarea tatălui său, Israel. Cum l-a văzut, s-a aruncat pe gâtul lui şi a plâns multă
                vreme pe gâtul lui.
            </VERS>
            <VERS vnumber="30">Israel a zis lui Iosif: „Acum pot să mor, fiindcă ţi-am văzut faţa, şi tu tot mai
                trăieşti.”
            </VERS>
            <VERS vnumber="31">Iosif a zis fraţilor săi şi familiei tatălui său: „Mă duc să înştiinţez pe faraon şi să-i
                spun: „Fraţii mei şi familia tatălui meu, care erau în ţara Canaan, au venit la mine.
            </VERS>
            <VERS vnumber="32">Oamenii aceştia sunt păstori, căci cresc vite; ei şi-au adus oile şi boii şi tot ce este
                al lor.”
            </VERS>
            <VERS vnumber="33">Şi, când vă va chema faraon şi vă va întreba: „Cu ce vă îndeletniciţi?”,
            </VERS>
            <VERS vnumber="34">voi să răspundeţi: „Robii tăi au crescut vite, din tinereţea noastră până acum, atât noi,
                cât şi părinţii noştri.” În felul acesta veţi locui în ţinutul Gosen, căci toţi păstorii sunt o urâciune
                pentru egipteni.”
            </VERS>
        </CHAPTER>
        <CHAPTER cnumber="47">
            <VERS vnumber="1">Iosif s-a dus să înştiinţeze pe faraon şi i-a spus: „Fraţii mei şi tatăl meu au sosit din
                ţara Canaan, cu oile şi boii şi cu tot avutul lor; şi sunt în ţinutul Gosen.”
            </VERS>
            <VERS vnumber="2">A luat pe cinci din fraţii lui şi i-a adus înaintea lui faraon.
            </VERS>
            <VERS vnumber="3">Faraon a întrebat pe fraţii lui Iosif: „Cu ce vă îndeletniciţi?” Ei au răspuns lui faraon:
                „Robii tăi sunt păstori, cum erau şi părinţii noştri.”
            </VERS>
            <VERS vnumber="4">Şi au mai zis lui faraon: „Noi am venit ca să locuim o vreme aici în ţară, pentru că nu
                mai este păşune pentru oile robilor tăi şi este o mare foamete în ţara Canaanului; îngăduie, dar,
                robilor tăi să locuiască în ţinutul Gosen.”
            </VERS>
            <VERS vnumber="5">Faraon a zis lui Iosif: „Tatăl tău şi fraţii tăi au venit la tine.
            </VERS>
            <VERS vnumber="6">Ţara Egiptului este deschisă înaintea ta; aşază pe tatăl tău şi pe fraţii tăi în cea mai
                bună parte a ţării. Să locuiască în ţinutul Gosen; şi dacă găseşti printre ei oameni destoinici, pune-i
                în fruntea turmelor mele.”
            </VERS>
            <VERS vnumber="7">Iosif a adus pe tatăl său, Iacov, şi l-a înfăţişat înaintea lui faraon. Şi Iacov a
                binecuvântat pe faraon.
            </VERS>
            <VERS vnumber="8">Faraon a întrebat pe Iacov: „Care este numărul zilelor anilor vieţii tale?”
            </VERS>
            <VERS vnumber="9">Iacov a răspuns lui faraon: „Zilele anilor călătoriei mele sunt o sută treizeci de ani.
                Zilele anilor vieţii mele au fost puţine la număr şi rele şi n-au atins zilele anilor vieţii părinţilor
                mei, în timpul călătoriei lor.”
            </VERS>
            <VERS vnumber="10">Iacov a binecuvântat iarăşi pe faraon şi a plecat dinaintea lui faraon.
            </VERS>
            <VERS vnumber="11">Iosif a aşezat pe tatăl său şi pe fraţii săi şi le-a dat o moşie în ţara Egiptului, în
                cea mai bună parte a ţării, în ţinutul lui Ramses, cum poruncise faraon.
            </VERS>
            <VERS vnumber="12">Iosif a hrănit cu pâine pe tatăl său, pe fraţii săi şi pe toată familia tatălui său, după
                numărul copiilor.
            </VERS>
            <VERS vnumber="13">Nu mai era pâine în toată ţara, căci foametea era foarte mare; ţara Egiptului şi ţara
                Canaanului tânjeau din pricina foametei.
            </VERS>
            <VERS vnumber="14">Iosif a strâns tot argintul care se găsea în ţara Egiptului şi în ţara Canaanului, în
                schimbul grâului pe care-l cumpărau oamenii, şi astfel a făcut ca tot argintul acesta să intre în casa
                lui faraon.
            </VERS>
            <VERS vnumber="15">Când s-a sfârşit argintul din ţara Egiptului şi din ţara Canaanului, toţi egiptenii au
                venit la Iosif şi au zis: „Dă-ne pâine! Pentru ce să murim în faţa ta? Căci argint nu mai avem.”
            </VERS>
            <VERS vnumber="16">Iosif a zis: „Daţi vitele voastre şi vă voi da pâine în schimbul vitelor voastre, dacă nu
                mai aveţi argint.”
            </VERS>
            <VERS vnumber="17">Şi-au adus vitele la Iosif, şi Iosif le-a dat pâine în schimbul cailor, în schimbul
                turmelor de oi şi de boi şi în schimbul măgarilor. Le-a dat astfel pâine în anul acela în schimbul
                tuturor turmelor lor.
            </VERS>
            <VERS vnumber="18">După ce a trecut anul acela, au venit la Iosif în anul următor şi i-au zis: „Nu putem să
                ascundem domnului nostru faptul că argintul s-a sfârşit, şi turmele de vite au trecut în stăpânirea
                domnului nostru; nu mai rămân înaintea domnului nostru decât trupurile şi pământurile noastre.
            </VERS>
            <VERS vnumber="19">Pentru ce să murim sub ochii tăi, noi şi pământurile noastre? Cumpără-ne, împreună cu
                pământurile noastre, în schimbul pâinii şi vom fi ai domnului nostru, noi şi pământurile noastre. Dă-ne
                sămânţă să semănăm, ca să trăim şi să nu murim şi să nu ne rămână pământurile pustii.”
            </VERS>
            <VERS vnumber="20">Iosif a cumpărat pentru faraon toate pământurile Egiptului; căci egiptenii şi-au vândut
                fiecare ogorul, pentru că îi silea foametea. Şi ţara a ajuns în stăpânirea lui faraon.
            </VERS>
            <VERS vnumber="21">Cât despre popor, l-a mutat în cetăţi, de la o margine a hotarelor Egiptului până la
                cealaltă.
            </VERS>
            <VERS vnumber="22">Numai pământurile preoţilor nu le-a cumpărat, pentru că era o lege a lui faraon, dată în
                folosul preoţilor, care trăiau din venitul pe care li-l dădea faraon: de aceea ei nu şi-au vândut
                pământurile.
            </VERS>
            <VERS vnumber="23">Iosif a zis poporului: „V-am cumpărat azi cu pământurile voastre, pentru faraon; iată, vă
                dau sămânţă ca să puteţi semăna pământul.
            </VERS>
            <VERS vnumber="24">La vremea roadelor, veţi da a cincea parte lui faraon; iar celelalte patru părţi vă vor
                rămâne vouă, ca să semănaţi ogoarele şi să vă hrăniţi împreună cu copiii voştri şi cu cei ce sunt în
                casele voastre.”
            </VERS>
            <VERS vnumber="25">Ei au zis: „Tu ne-ai scăpat viaţa! Să căpătăm trecere înaintea domnului nostru şi vom fi
                robi ai lui faraon.”
            </VERS>
            <VERS vnumber="26">Iosif a făcut din aceasta o lege, care a rămas în picioare până în ziua de azi, şi după
                care, a cincea parte din venitul pământurilor Egiptului este a lui faraon; numai pământurile preoţilor
                nu sunt ale lui faraon.
            </VERS>
            <VERS vnumber="27">Israel a locuit în ţara Egiptului, în ţinutul Gosen. Ei s-au înstărit, au crescut şi s-au
                înmulţit foarte mult.
            </VERS>
            <VERS vnumber="28">Iacov a trăit şaptesprezece ani în ţara Egiptului; şi zilele anilor vieţii lui Iacov au
                fost de o sută patruzeci şi şapte de ani.
            </VERS>
            <VERS vnumber="29">Când s-a apropiat Israel de clipa morţii, a chemat pe fiul său Iosif şi i-a zis: „Dacă am
                căpătat trecere înaintea ta, pune, rogu-te, mâna sub coapsa mea şi poartă-te cu bunătate şi credincioşie
                faţă de mine: să nu mă îngropi în Egipt.
            </VERS>
            <VERS vnumber="30">Ci când mă voi culca lângă părinţii mei, să mă scoţi afară din Egipt şi să mă îngropi în
                mormântul lor.” Iosif a răspuns: „Voi face după cuvântul tău.”
            </VERS>
            <VERS vnumber="31">Iacov a zis: „Jură-mi.” şi Iosif i-a jurat. Apoi Israel s-a plecat cu faţa pe căpătâiul
                patului.
            </VERS>
        </CHAPTER>
        <CHAPTER cnumber="48">
            <VERS vnumber="1">După aceea, au venit şi au spus lui Iosif: „Tatăl tău este bolnav.” Şi Iosif a luat cu el
                pe cei doi fii ai săi, Manase şi Efraim.
            </VERS>
            <VERS vnumber="2">Au dat de ştire lui Iacov şi i-au spus: „Iată că fiul tău Iosif vine la tine.” Şi Israel
                şi-a adunat puterile şi s-a aşezat pe pat.
            </VERS>
            <VERS vnumber="3">Iacov a zis lui Iosif: „Dumnezeul cel Atotputernic mi S-a arătat la Luz, în ţara Canaan,
                şi m-a binecuvântat.
            </VERS>
            <VERS vnumber="4">El mi-a zis: „Te voi face să creşti, te voi înmulţi şi voi face din tine o ceată de
                popoare; voi da ţara aceasta seminţei tale după tine, ca s-o stăpânească pentru totdeauna.”
            </VERS>
            <VERS vnumber="5">Acum, cei doi fii, care ţi s-au născut în ţara Egiptului, înainte de venirea mea la tine
                în Egipt, vor fi ai mei; Efraim şi Manase vor fi ai mei, ca şi Ruben şi Simeon.
            </VERS>
            <VERS vnumber="6">Dar copiii pe care i-ai născut după ei vor fi ai tăi; ei vor purta numele fraţilor lor în
                partea lor de moştenire.
            </VERS>
            <VERS vnumber="7">La întoarcerea mea din Padan, Rahela a murit pe drum lângă mine, în ţara Canaan, la o
                depărtare bunicică de Efrata; şi am îngropat-o acolo, pe drumul care duce la Efrata, sau Betleem.”
            </VERS>
            <VERS vnumber="8">Israel s-a uitat la fiii lui Iosif şi a zis: „Cine sunt aceştia?”
            </VERS>
            <VERS vnumber="9">Iosif a răspuns tatălui său: „Sunt fiii mei, pe care mi i-a dat Dumnezeu aici.” Israel a
                zis: „Apropie-i, te rog, de mine ca să-i binecuvântez.”
            </VERS>
            <VERS vnumber="10">Ochii lui Israel erau îngreuiaţi de bătrâneţe, aşa că nu mai putea să vadă. Iosif i-a
                apropiat de el; şi Israel i-a sărutat şi i-a îmbrăţişat.
            </VERS>
            <VERS vnumber="11">Israel a zis lui Iosif: „Nu credeam că am să-ţi mai văd faţa, şi iată că Dumnezeu m-a
                făcut să-ţi văd şi sămânţa.”
            </VERS>
            <VERS vnumber="12">Iosif i-a dat la o parte de lângă genunchii tatălui său şi s-a aruncat cu faţa la pământ
                înaintea lui.
            </VERS>
            <VERS vnumber="13">Apoi Iosif i-a luat pe amândoi, pe Efraim cu mâna dreaptă, la stânga lui Israel, şi pe
                Manase cu mâna stângă, la dreapta lui Israel, şi i-a adus aproape de el.
            </VERS>
            <VERS vnumber="14">Israel şi-a întins mâna dreaptă şi a pus-o pe capul lui Efraim, care era cel mai tânăr,
                iar mâna stângă a pus-o pe capul lui Manase; înadins şi-a încrucişat mâinile astfel, căci Manase era cel
                dintâi născut.
            </VERS>
            <VERS vnumber="15">A binecuvântat pe Iosif şi a zis: „Dumnezeul înaintea căruia au umblat părinţii mei,
                Avraam şi Isaac, Dumnezeul care m-a călăuzit de când m-am născut până în ziua aceasta,
            </VERS>
            <VERS vnumber="16">Îngerul care m-a izbăvit de orice rău, să binecuvânteze pe copiii aceştia! Ei să poarte
                numele meu şi numele părinţilor mei, Avraam şi Isaac, şi să se înmulţească foarte mult în mijlocul
                ţării!”
            </VERS>
            <VERS vnumber="17">Lui Iosif nu i-a venit bine când a văzut că tatăl său îşi pune mâna dreaptă pe capul lui
                Efraim; de aceea a apucat mâna tatălui său, ca s-o ia de pe capul lui Efraim şi s-o îndrepte pe al lui
                Manase.
            </VERS>
            <VERS vnumber="18">Şi Iosif a zis tatălui său: „Nu aşa, tată, căci acela este cel întâi născut; pune-ţi mâna
                dreaptă pe capul lui.”
            </VERS>
            <VERS vnumber="19">Tatăl său n-a vrut, ci a zis: „Ştiu, fiule, ştiu; şi el va ajunge un popor, şi el va fi
                mare; dar fratele lui cel mai mic va fi mai mare decât el; şi sămânţa lui va ajunge o ceată de neamuri.”
            </VERS>
            <VERS vnumber="20">El i-a binecuvântat în ziua aceea şi a zis: „Numele tău îl vor întrebuinţa israeliţii
                când vor binecuvânta, zicând: „Dumnezeu să Se poarte cu tine cum S-a purtat cu Efraim şi cu Manase!” Şi
                a pus astfel pe Efraim înaintea lui Manase.
            </VERS>
            <VERS vnumber="21">Israel a zis lui Iosif: „Iată că în curând am să mor! Dar Dumnezeu va fi cu voi şi vă va
                aduce înapoi în ţara părinţilor voştri.
            </VERS>
            <VERS vnumber="22">Îţi dau mai mult decât fraţilor tăi, o parte pe care am luat-o din mâna amoriţilor cu
                sabia mea şi cu arcul meu.”
            </VERS>
        </CHAPTER>
        <CHAPTER cnumber="49">
            <VERS vnumber="1">Iacov a chemat pe fiii săi şi a zis: „Strângeţi-vă şi vă voi vesti ce vi se va întâmpla în
                vremurile care vor veni.
            </VERS>
            <VERS vnumber="2">Strângeţi-vă şi ascultaţi, fii ai lui Iacov! Ascultaţi pe tatăl vostru, Israel!
            </VERS>
            <VERS vnumber="3">Ruben, tu, întâiul meu născut, puterea mea şi pârga tăriei mele, întâiul în vrednicie şi
                întâiul în putere,
            </VERS>
            <VERS vnumber="4">năvalnic ca apele – tu nu vei mai avea întâietatea! Căci te-ai suit în patul tatălui tău,
                mi-ai spurcat patul, suindu-te în el.
            </VERS>
            <VERS vnumber="5">Simeon şi Levi sunt fraţi; săbiile lor sunt nişte unelte de silnicie.
            </VERS>
            <VERS vnumber="6">Nu vreau să intre sufletul meu la sfaturile lor, nu vreau să se unească duhul meu cu
                adunarea lor! Căci, în mânia lor, au ucis oameni, şi, în răutatea lor, au tăiat vinele taurilor.
            </VERS>
            <VERS vnumber="7">Blestemată să fie mânia lor, pentru că a fost prea turbată, şi furia lor, căci a fost prea
                sălbatică! Îi voi împărţi în Iacov şi-i voi risipi în Israel.
            </VERS>
            <VERS vnumber="8">Iudo, tu vei primi laudele fraţilor tăi; mâna ta va apuca de ceafă pe vrăjmaşii tăi. Fiii
                tatălui tău se vor închina până la pământ înaintea ta.
            </VERS>
            <VERS vnumber="9">Iuda este un pui de leu. Tu te-ai întors de la măcel, fiule! Iuda îşi pleacă genunchii, se
                culcă întocmai ca un leu, ca o leoaică: cine-l va scula?
            </VERS>
            <VERS vnumber="10">Toiagul de domnie nu se va depărta din Iuda, nici toiagul de cârmuire dintre picioarele
                lui, până va veni Şilo, şi de El vor asculta popoarele.
            </VERS>
            <VERS vnumber="11">El îşi leagă măgarul de viţă şi, de cel mai bun butuc de viţă, mânzul măgăriţei lui; îşi
                spală haina în vin, şi mantaua în sângele strugurilor.
            </VERS>
            <VERS vnumber="12">Are ochii roşii de vin şi dinţii albi de lapte.
            </VERS>
            <VERS vnumber="13">Zabulon va locui pe ţărmul mărilor, lângă limanul corăbiilor, şi hotarul lui se va
                întinde înspre Sidon.
            </VERS>
            <VERS vnumber="14">Isahar este un măgar osos care se culcă în grajduri.
            </VERS>
            <VERS vnumber="15">Vede că locul unde se odihneşte este plăcut şi că ţinutul lui este măreţ; îşi pleacă
                umărul sub povară şi se supune birului.
            </VERS>
            <VERS vnumber="16">Dan va judeca pe poporul său, ca una din seminţiile lui Israel.
            </VERS>
            <VERS vnumber="17">Dan va fi un şarpe pe drum, o năpârcă pe cărare, muşcând călcâiele calului, făcând să
                cadă călăreţul pe spate.
            </VERS>
            <VERS vnumber="18">În ajutorul Tău nădăjduiesc, Doamne!
            </VERS>
            <VERS vnumber="19">Peste Gad vor da iureş cete înarmate, dar şi el va da iureş peste ele şi le va urmări.
            </VERS>
            <VERS vnumber="20">Aşer dă o hrană minunată; el va da bucate alese împăraţilor.
            </VERS>
            <VERS vnumber="21">Neftali este o cerboaică slobodă: rosteşte cuvinte frumoase.
            </VERS>
            <VERS vnumber="22">Iosif este vlăstarul unui pom roditor, vlăstarul unui pom roditor sădit lângă un izvor;
                ramurile lui se înalţă deasupra zidului.
            </VERS>
            <VERS vnumber="23">Arcaşii l-au aţâţat, au aruncat săgeţi şi l-au urmărit cu ura lor.
            </VERS>
            <VERS vnumber="24">Dar arcul lui a rămas tare, şi mâinile lui au fost întărite de mâinile Puternicului lui
                Iacov: şi a ajuns astfel păstorul, stânca lui Israel.
            </VERS>
            <VERS vnumber="25">Aceasta este lucrarea Dumnezeului tatălui tău, care te va ajuta; aceasta este lucrarea
                Celui Atotputernic, care te va binecuvânta cu binecuvântările cerurilor de sus, cu binecuvântările
                apelor de jos, cu binecuvântările ţâţelor şi ale pântecelui mamei.
            </VERS>
            <VERS vnumber="26">Binecuvântările tatălui tău întrec binecuvântările părinţilor mei şi se înalţă până în
                creştetul dealurilor veşnice: ele să vină peste capul lui Iosif, peste creştetul capului domnului
                fraţilor săi!
            </VERS>
            <VERS vnumber="27">Beniamin este un lup care sfâşie; dimineaţa mănâncă prada, iar seara împarte prada
                răpită.”
            </VERS>
            <VERS vnumber="28">Aceştia sunt toţi cei ce alcătuiesc cele douăsprezece seminţii ale lui Israel. Şi acestea
                sunt lucrurile pe care li le-a spus tatăl lor când i-a binecuvântat. I-a binecuvântat pe fiecare cu o
                binecuvântare deosebită.
            </VERS>
            <VERS vnumber="29">Apoi le-a dat porunca următoare: „Eu am să fiu adăugat la poporul meu; deci să mă
                îngropaţi împreună cu părinţii mei, în peştera care este în ogorul hetitului Efron,
            </VERS>
            <VERS vnumber="30">în peştera din ogorul Macpela, care este faţă în faţă cu Mamre, în ţara Canaan. Acesta
                este ogorul pe care l-a cumpărat Avraam de la hetitul Efron, ca moşie de înmormântare.
            </VERS>
            <VERS vnumber="31">Acolo au îngropat pe Avraam şi pe Sara, nevasta lui; acolo au îngropat pe Isaac şi pe
                Rebeca, nevasta lui; şi acolo am îngropat eu pe Lea.
            </VERS>
            <VERS vnumber="32">Ogorul şi peştera care se află acolo au fost cumpărate de la fiii lui Het.”
            </VERS>
            <VERS vnumber="33">Când a isprăvit Iacov de dat porunci fiilor săi, şi-a tras picioarele în pat, şi-a dat
                duhul şi a fost adăugat la poporul său.
            </VERS>
        </CHAPTER>
        <CHAPTER cnumber="50">
            <VERS vnumber="1">Iosif s-a aruncat pe faţa tatălui său, l-a plâns şi l-a sărutat.
            </VERS>
            <VERS vnumber="2">A poruncit doctorilor, care erau în slujba lui, să îmbălsămeze pe tatăl său; şi doctorii
                au îmbălsămat pe Israel.
            </VERS>
            <VERS vnumber="3">Patruzeci de zile au trecut astfel şi au fost întrebuinţate cu îmbălsămarea lui. Şi
                egiptenii l-au plâns şaptezeci de zile.
            </VERS>
            <VERS vnumber="4">După ce au trecut zilele de jale, Iosif a vorbit oamenilor din casa lui faraon şi le-a
                zis: „Dacă am căpătat trecere înaintea voastră, spuneţi, vă rog, lui faraon ce vă spun eu.
            </VERS>
            <VERS vnumber="5">Tatăl meu m-a pus să jur, zicând: „Iată, în curând eu am să mor! Să mă îngropi în
                mormântul pe care mi l-am săpat în ţara Canaan.” Aş vrea, dar, să mă sui acolo ca să îngrop pe tatăl
                meu; şi după aceea mă voi întoarce.”
            </VERS>
            <VERS vnumber="6">Faraon a răspuns: „Suie-te şi îngroapă pe tatăl tău, după jurământul pe care te-a pus să-l
                faci.”
            </VERS>
            <VERS vnumber="7">Iosif s-a suit ca să îngroape pe tatăl său. Împreună cu el s-au suit toţi slujitorii lui
                faraon, bătrânii casei lui, toţi bătrânii ţării Egiptului,
            </VERS>
            <VERS vnumber="8">toată casa lui Iosif, fraţii săi şi casa tatălui său; n-au lăsat în ţinutul Gosen decât
                pruncii, oile şi boii.
            </VERS>
            <VERS vnumber="9">Împreună cu Iosif mai erau care şi călăreţi, aşa că alaiul era foarte mare.
            </VERS>
            <VERS vnumber="10">Când au ajuns la aria lui Atad, care este dincolo de Iordan, au făcut plângere mare şi
                jalnică; şi Iosif a ţinut în cinstea tatălui său un bocet de şapte zile.
            </VERS>
            <VERS vnumber="11">Locuitorii ţării, canaaniţii, au fost martori la bocetul acesta din aria lui Atad şi au
                zis: „Iată un mare bocet printre egipteni!” De aceea s-a dat acestei arii numele Abel-Miţraim; ea este
                dincolo de Iordan.
            </VERS>
            <VERS vnumber="12">Astfel au împlinit fiii lui Iacov poruncile tatălui lor.
            </VERS>
            <VERS vnumber="13">L-au dus în ţara Canaan şi l-au îngropat în peştera din ogorul Macpela, pe care-l
                cumpărase Avraam de la hetitul Efron ca moşie de înmormântare şi care este faţă în faţă cu Mamre.
            </VERS>
            <VERS vnumber="14">Iosif, după ce a îngropat pe tatăl său, s-a întors în Egipt, împreună cu fraţii săi şi cu
                toţi cei ce se suiseră cu el, ca să îngroape pe tatăl său.
            </VERS>
            <VERS vnumber="15">Când au văzut fraţii lui Iosif că tatăl lor a murit, au zis: „Dacă va prinde Iosif ură pe
                noi şi ne va întoarce tot răul pe care i l-am făcut?”
            </VERS>
            <VERS vnumber="16">Şi au trimis să spună lui Iosif: „Tatăl tău a dat porunca aceasta înainte de moarte:
            </VERS>
            <VERS vnumber="17">„Aşa să vorbiţi lui Iosif: „Oh! iartă nelegiuirea fraţilor tăi şi păcatul lor, căci ţi-au
                făcut rău!” Iartă acum păcatul robilor Dumnezeului tatălui tău!” Iosif a plâns când a auzit cuvintele
                acestea.
            </VERS>
            <VERS vnumber="18">Fraţii lui au venit şi s-au aruncat ei înşişi cu faţa la pământ înaintea lui şi i-au zis:
                „Suntem robii tăi.”
            </VERS>
            <VERS vnumber="19">Iosif le-a zis: „Fiţi fără teamă; căci sunt eu oare în locul lui Dumnezeu?
            </VERS>
            <VERS vnumber="20">Voi, negreşit, v-aţi gândit să-mi faceţi rău: dar Dumnezeu a schimbat răul în bine, ca să
                împlinească ceea ce se vede azi, şi anume, să scape viaţa unui popor în mare număr.
            </VERS>
            <VERS vnumber="21">Fiţi, dar, fără teamă, căci eu vă voi hrăni, pe voi şi pe copiii voştri.” Şi i-a mângâiat
                şi le-a îmbărbătat inimile.
            </VERS>
            <VERS vnumber="22">Iosif a locuit în Egipt, el şi casa tatălui său; şi a trăit o sută zece ani.
            </VERS>
            <VERS vnumber="23">Iosif a văzut pe fiii lui Efraim până la al treilea neam; şi fiii lui Machir, fiul lui
                Manase, s-au născut pe genunchii lui.
            </VERS>
            <VERS vnumber="24">Iosif a zis fraţilor săi: „Eu am să mor! Dar Dumnezeu vă va cerceta şi vă va face să vă
                suiţi din ţara aceasta în ţara pe care a jurat că o va da lui Avraam, lui Isaac şi lui Iacov.”
            </VERS>
            <VERS vnumber="25">Iosif a pus pe fiii lui Israel să jure, zicând: „Când vă va cerceta Dumnezeu, să luaţi şi
                oasele mele de aici.”
            </VERS>
            <VERS vnumber="26">Iosif a murit în vârstă de o sută zece ani. L-au îmbălsămat şi l-au pus într-un sicriu în
                Egipt.
            </VERS>
        </CHAPTER>
    </BIBLEBOOK>
    <BIBLEBOOK bname="Exodul" bnumber="2">
        <CHAPTER cnumber="1">
            <VERS vnumber="1">Iată numele fiilor lui Israel, intraţi în Egipt; au intrat cu Iacov fiecare cu familia
                lui:
            </VERS>
            <VERS vnumber="2">Ruben, Simeon, Levi, Iuda,
            </VERS>
            <VERS vnumber="3">Isahar, Zabulon, Beniamin,
            </VERS>
            <VERS vnumber="4">Dan, Neftali, Gad şi Aşer.
            </VERS>
            <VERS vnumber="5">Sufletele ieşite din coapsele lui Iacov erau şaptezeci de toate. Iosif era atunci în
                Egipt.
            </VERS>
            <VERS vnumber="6">Iosif a murit, şi toţi fraţii lui, şi toată vârsta aceea de oameni.
            </VERS>
            <VERS vnumber="7">Fiii lui Israel s-au înmulţit, s-au mărit, au crescut şi au ajuns foarte puternici. Şi s-a
                umplut ţara de ei.
            </VERS>
            <VERS vnumber="8">Peste Egipt s-a ridicat un nou împărat care nu cunoscuse pe Iosif.
            </VERS>
            <VERS vnumber="9">El a zis poporului său: „Iată că poporul copiilor lui Israel este mai mare şi mai puternic
                decât noi.
            </VERS>
            <VERS vnumber="10">Veniţi să ne arătăm dibaci faţă de el, ca să nu crească, pentru ca nu cumva, dacă se va
                întâmpla un război, să se unească şi el cu vrăjmaşii noştri, să ne bată şi să iasă apoi din ţară.”
            </VERS>
            <VERS vnumber="11">Şi au pus peste ei isprăvnicei, ca să-i asuprească prin munci grele. Astfel a zidit el
                cetăţile Pitom şi Ramses, ca să slujească de hambare lui faraon.
            </VERS>
            <VERS vnumber="12">Dar cu cât îl asupreau mai mult, cu atât se înmulţea şi creştea; şi s-au scârbit de
                copiii lui Israel.
            </VERS>
            <VERS vnumber="13">Atunci egiptenii au adus pe copiii lui Israel la o aspră robie.
            </VERS>
            <VERS vnumber="14">Le-au făcut viaţa amară prin lucrări grele de lut şi cărămizi şi prin tot felul de
                lucrări de pe câmp, şi în toate muncile acestea, pe care-i sileau să le facă, erau fără niciun pic de
                milă.
            </VERS>
            <VERS vnumber="15">Împăratul Egiptului a poruncit moaşelor evreilor, numite una Şifra, şi cealaltă Pua,
            </VERS>
            <VERS vnumber="16">şi le-a zis: „Când veţi împlini slujba de moaşe pe lângă femeile evreilor şi le veţi
                vedea pe scaunul de naştere, dacă este băiat, să-l omorâţi; iar dacă este fată, s-o lăsaţi să trăiască.”
            </VERS>
            <VERS vnumber="17">Dar moaşele s-au temut de Dumnezeu şi n-au făcut ce le poruncise împăratul Egiptului: ci
                au lăsat pe copiii de parte bărbătească să trăiască.
            </VERS>
            <VERS vnumber="18">Împăratul Egiptului a chemat pe moaşe şi le-a zis: „Pentru ce aţi făcut lucrul acesta şi
                aţi lăsat pe copiii de parte bărbătească să trăiască?”
            </VERS>
            <VERS vnumber="19">Moaşele au răspuns lui faraon: „Pentru că femeile evreilor nu sunt ca egiptencele; ele
                sunt vânjoase şi nasc înainte de venirea moaşei.”
            </VERS>
            <VERS vnumber="20">Dumnezeu a făcut bine moaşelor; şi poporul s-a înmulţit şi a ajuns foarte mare la număr.
            </VERS>
            <VERS vnumber="21">Pentru că moaşele se temuseră de Dumnezeu, Dumnezeu le-a făcut case.
            </VERS>
            <VERS vnumber="22">Atunci faraon a dat următoarea poruncă la tot poporul lui: „Să aruncaţi în râu pe orice
                băiat care se va naşte şi să lăsaţi pe toate fetele să trăiască.”
            </VERS>
        </CHAPTER>
        <CHAPTER cnumber="2">
            <VERS vnumber="1">Un om din casa lui Levi luase de nevastă pe o fată a lui Levi.
            </VERS>
            <VERS vnumber="2">Femeia aceasta a rămas însărcinată şi a născut un fiu. A văzut că este frumos şi l-a
                ascuns trei luni.
            </VERS>
            <VERS vnumber="3">Nemaiputând să-l ascundă, a luat un sicriaş de papură, pe care l-a uns cu lut şi cu
                smoală; a pus copilul în el şi l-a aşezat între trestii, pe malul râului.
            </VERS>
            <VERS vnumber="4">Sora copilului pândea la o depărtare oarecare, ca să vadă ce are să i se întâmple.
            </VERS>
            <VERS vnumber="5">Fata lui faraon s-a coborât la râu să se scalde; şi fetele care o însoţeau se plimbau pe
                marginea râului. Ea a zărit sicriaşul în mijlocul trestiilor şi a trimis pe roaba ei să-l ia.
            </VERS>
            <VERS vnumber="6">L-a deschis şi a văzut copilul: era un băieţaş care plângea. I-a fost milă de el şi a zis:
                „Este un copil de al evreilor!”
            </VERS>
            <VERS vnumber="7">Atunci sora copilului a zis fetei lui faraon: „Să mă duc să-ţi chem o doică dintre femeile
                evreilor, ca să-ţi alăpteze copilul?”
            </VERS>
            <VERS vnumber="8">„Du-te”, i-a răspuns fata lui faraon. Şi fata s-a dus şi a chemat pe mama copilului.
            </VERS>
            <VERS vnumber="9">Fata lui faraon i-a zis: „Ia copilul acesta, alăptează-mi-l, şi îţi voi plăti.” Femeia a
                luat copilul şi l-a alăptat.
            </VERS>
            <VERS vnumber="10">Copilul a crescut, şi ea l-a adus fetei lui faraon; şi el i-a fost fiu. I-a pus numele
                Moise; „căci”, a zis ea, „l-am scos din ape.”
            </VERS>
            <VERS vnumber="11">În vremea aceea, Moise, crescând mare, a ieşit pe la fraţii săi şi a fost martor la
                muncile lor grele. A văzut pe un egiptean care bătea pe un evreu, unul dintre fraţii lui.
            </VERS>
            <VERS vnumber="12">S-a uitat în toate părţile şi, văzând că nu este nimeni, a omorât pe egiptean şi l-a
                ascuns în nisip.
            </VERS>
            <VERS vnumber="13">A ieşit şi în ziua următoare; şi iată că doi evrei se certau. A zis celui ce n-avea
                dreptate: „Pentru ce loveşti pe semenul tău?”
            </VERS>
            <VERS vnumber="14">Şi omul acela a răspuns: „Cine te-a pus pe tine mai mare şi judecător peste noi? Nu cumva
                ai de gând să mă omori şi pe mine, cum ai omorât pe egipteanul acela?” Moise s-a temut şi a zis: „Nu mai
                încape îndoială că faptul este cunoscut.”
            </VERS>
            <VERS vnumber="15">Faraon a aflat ce se petrecuse şi căuta să omoare pe Moise. Dar Moise a fugit dinaintea
                lui faraon şi a locuit în ţara Madian. A şezut lângă o fântână.
            </VERS>
            <VERS vnumber="16">Preotul din Madian avea şapte fete. Ele au venit să scoată apă şi au umplut jgheaburile
                ca să adape turma tatălui lor.
            </VERS>
            <VERS vnumber="17">Dar au venit păstorii şi le-au luat la goană. Atunci Moise s-a sculat, le-a ajutat şi
                le-a adăpat turma.
            </VERS>
            <VERS vnumber="18">Când s-au întors ele la tatăl lor Reuel, el a zis: „Pentru ce vă întoarceţi aşa de curând
                azi?”
            </VERS>
            <VERS vnumber="19">Ele au răspuns: „Un egiptean ne-a scăpat din mâna păstorilor şi chiar ne-a scos apă şi a
                adăpat turma.”
            </VERS>
            <VERS vnumber="20">Şi el a zis fetelor: „Unde este? Pentru ce aţi lăsat acolo pe omul acela! Chemaţi-l să
                mănânce pâine!”
            </VERS>
            <VERS vnumber="21">Moise s-a hotărât să locuiască la omul acela, care i-a dat de nevastă pe fiica sa Sefora.
            </VERS>
            <VERS vnumber="22">Ea a născut un fiu, căruia el i-a pus numele Gherşom „căci”, a zis el, „locuiesc ca
                străin într-o ţară străină.”
            </VERS>
            <VERS vnumber="23">După multă vreme, împăratul Egiptului a murit; şi copiii lui Israel gemeau încă din
                pricina robiei şi scoteau strigăte deznădăjduite. Strigătele acestea, pe care li le smulgea robia, s-au
                suit până la Dumnezeu.
            </VERS>
            <VERS vnumber="24">Dumnezeu a auzit gemetele lor şi Şi-a adus aminte de legământul Său făcut cu Avraam,
                Isaac şi Iacov.
            </VERS>
            <VERS vnumber="25">Dumnezeu a privit spre copiii lui Israel şi a luat cunoştinţă de ei.
            </VERS>
        </CHAPTER>
        <CHAPTER cnumber="3">
            <VERS vnumber="1">Moise păştea turma socrului său, Ietro, preotul Madianului. Odată a mânat turma până
                dincolo de pustiu şi a ajuns la muntele lui Dumnezeu, la Horeb.
            </VERS>
            <VERS vnumber="2">Îngerul Domnului i S-a arătat într-o flacără de foc, care ieşea din mijlocul unui rug.
                Moise s-a uitat; şi iată că rugul era tot un foc, şi rugul nu se mistuia deloc.
            </VERS>
            <VERS vnumber="3">Moise a zis: „Am să mă întorc să văd ce este această vedenie minunată şi pentru ce nu se
                mistuie rugul.”
            </VERS>
            <VERS vnumber="4">Domnul a văzut că el se întoarce să vadă; şi Dumnezeu l-a chemat din mijlocul rugului şi a
                zis: „Moise! Moise!” El a răspuns: „Iată-mă!”
            </VERS>
            <VERS vnumber="5">Dumnezeu a zis: „Nu te apropia de locul acesta; scoate-ţi încălţămintea din picioare, căci
                locul pe care calci este un pământ sfânt.”
            </VERS>
            <VERS vnumber="6">Şi a adăugat: „Eu sunt Dumnezeul tatălui tău, Dumnezeul lui Avraam, Dumnezeul lui Isaac şi
                Dumnezeul lui Iacov.” Moise şi-a ascuns faţa, căci se temea să privească pe Dumnezeu.
            </VERS>
            <VERS vnumber="7">Domnul a zis: „Am văzut asuprirea poporului Meu, care este în Egipt, şi am auzit
                strigătele pe care le scoate din pricina asupritorilor lui; căci îi cunosc durerile.
            </VERS>
            <VERS vnumber="8">M-am coborât ca să-l izbăvesc din mâna egiptenilor şi să-l scot din ţara aceasta şi să-l
                duc într-o ţară bună şi întinsă, într-o ţară unde curge lapte şi miere, şi anume, în locurile pe care le
                locuiesc canaaniţii, hetiţii, amoriţii, fereziţii, heviţii şi iebusiţii.
            </VERS>
            <VERS vnumber="9">Iată că strigătele israeliţilor au ajuns până la Mine şi am văzut chinul cu care îi
                chinuiesc Egiptenii.
            </VERS>
            <VERS vnumber="10">Acum, vino, Eu te voi trimite la faraon, şi vei scoate din Egipt pe poporul Meu, pe
                copiii lui Israel.”
            </VERS>
            <VERS vnumber="11">Moise a zis lui Dumnezeu: „Cine sunt eu, ca să mă duc la faraon şi să scot din Egipt pe
                copiii lui Israel?”
            </VERS>
            <VERS vnumber="12">Dumnezeu a zis: „Eu voi fi negreşit cu tine; şi iată care va fi pentru tine semnul că Eu
                te-am trimis: după ce vei scoate pe popor din Egipt, veţi sluji lui Dumnezeu pe muntele acesta.”
            </VERS>
            <VERS vnumber="13">Moise a zis lui Dumnezeu: „Iată, când mă voi duce la copiii lui Israel şi le voi spune:
                „Dumnezeul părinţilor voştri m-a trimis la voi”; şi mă vor întreba: „Care este Numele Lui?” Ce le voi
                răspunde?”
            </VERS>
            <VERS vnumber="14">Dumnezeu a zis lui Moise: „Eu sunt Cel ce sunt.” Şi a adăugat: „Vei răspunde copiilor lui
                Israel astfel: „Cel ce Se numeşte „Eu sunt”, m-a trimis la voi.”
            </VERS>
            <VERS vnumber="15">Dumnezeu a mai zis lui Moise: „Aşa să vorbeşti copiilor lui Israel: „Domnul Dumnezeul
                părinţilor voştri, Dumnezeul lui Avraam, Dumnezeul lui Isaac şi Dumnezeul lui Iacov, m-a trimis la voi.
                Acesta este Numele Meu pentru veşnicie, acesta este Numele Meu din neam în neam.”
            </VERS>
            <VERS vnumber="16">Du-te, strânge pe bătrânii lui Israel şi spune-le: „Mi S-a arătat Domnul Dumnezeul
                părinţilor voştri, Dumnezeul lui Avraam, lui Isaac şi lui Iacov. El a zis: „V-am văzut şi am văzut ce vi
                se face în Egipt,
            </VERS>
            <VERS vnumber="17">şi am zis: „Vă voi scoate din suferinţa Egiptului şi vă voi duce în ţara canaaniţilor,
                hetiţilor, amoriţilor, fereziţilor, heviţilor şi iebusiţilor, într-o ţară unde curge lapte şi miere.”
            </VERS>
            <VERS vnumber="18">Ei vor asculta de glasul tău; şi te vei duce, tu şi bătrânii lui Israel, la împăratul
                Egiptului şi îi veţi spune: „Domnul Dumnezeul evreilor S-a întâlnit cu noi. Dă-ne voie să mergem cale de
                trei zile în pustiu, ca să aducem jertfe Domnului Dumnezeului nostru.”
            </VERS>
            <VERS vnumber="19">Ştiu că împăratul Egiptului n-are să vă lase să plecaţi decât silit de o mână puternică.
            </VERS>
            <VERS vnumber="20">Eu Îmi voi întinde mâna şi voi lovi Egiptul cu tot felul de minuni pe care le voi face în
                mijlocul lui. După aceea, are să vă lase să plecaţi.”
            </VERS>
            <VERS vnumber="21">Voi face chiar ca poporul acesta să capete trecere înaintea egiptenilor; şi, când veţi
                pleca, nu veţi pleca cu mâinile goale.
            </VERS>
            <VERS vnumber="22">Fiecare femeie va cere, de la vecina ei şi de la cea care locuieşte în casa ei, vase de
                argint, vase de aur şi haine, pe care le veţi pune pe fiii şi fiicele voastre. Şi veţi jefui astfel pe
                egipteni.”
            </VERS>
        </CHAPTER>
        <CHAPTER cnumber="4">
            <VERS vnumber="1">Moise a răspuns şi a zis: „Iată că n-au să mă creadă, nici n-au să asculte de glasul meu.
                Ci vor zice: „Nu ţi S-a arătat Domnul!”
            </VERS>
            <VERS vnumber="2">Domnul i-a zis: „Ce ai în mână?” El a răspuns: „Un toiag.”
            </VERS>
            <VERS vnumber="3">Domnul a zis: „Aruncă-l la pământ.” El l-a aruncat la pământ, şi toiagul s-a prefăcut
                într-un şarpe. Moise fugea de el.
            </VERS>
            <VERS vnumber="4">Domnul a zis lui Moise: „Întinde-ţi mâna şi apucă-l de coadă.” El a întins mâna şi l-a
                apucat; şi şarpele s-a prefăcut iarăşi într-un toiag în mâna lui.
            </VERS>
            <VERS vnumber="5">„Iată”, a zis Domnul, „ce vei face ca să creadă că ţi S-a arătat Domnul Dumnezeul
                părinţilor lor, Dumnezeul lui Avraam, Dumnezeul lui Isaac şi Dumnezeul lui Iacov.”
            </VERS>
            <VERS vnumber="6">Domnul i-a mai zis: „Bagă-ţi mâna în sân.” El şi-a băgat mâna în sân; apoi a scos-o, şi
                iată că mâna i se acoperise de lepră şi se făcuse albă ca zăpada.
            </VERS>
            <VERS vnumber="7">Domnul a zis: „Bagă-ţi din nou mâna în sân.” El şi-a băgat din nou mâna în sân; apoi a
                scos-o din sân; şi iată că mâna se făcuse iarăşi cum era carnea lui.
            </VERS>
            <VERS vnumber="8">„Dacă nu te vor crede”, a zis Domnul, „şi nu vor asculta de glasul celui dintâi semn, vor
                crede glasul celui de al doilea semn.
            </VERS>
            <VERS vnumber="9">Dacă nu vor crede nici aceste două semne şi nu vor asculta de glasul tău, să iei apă din
                râu şi s-o torni pe pământ; şi apa, pe care o vei lua din râu, se va preface în sânge pe pământ.”
            </VERS>
            <VERS vnumber="10">Moise a zis Domnului: „Ah! Doamne, eu nu sunt un om cu vorbirea uşoară; şi cusurul acesta
                nu-i nici de ieri, nici de alaltăieri, nici măcar de când vorbeşti Tu robului Tău; căci vorba şi
                limba-mi este încurcată.”
            </VERS>
            <VERS vnumber="11">Domnul i-a zis: „Cine a făcut gura omului? Şi cine face pe om mut sau surd, cu vedere sau
                orb? Oare nu Eu, Domnul?
            </VERS>
            <VERS vnumber="12">Du-te, dar; Eu voi fi cu gura ta şi te voi învăţa ce vei avea de spus.”
            </VERS>
            <VERS vnumber="13">Moise a zis: „Ah! Doamne, trimite pe cine vei vrea să trimiţi.”
            </VERS>
            <VERS vnumber="14">Atunci Domnul S-a mâniat pe Moise şi a zis: „Nu-i oare acolo fratele tău, Aaron, levitul?
                Ştiu că el vorbeşte uşor. Iată că el însuşi vine înaintea ta; şi, când te va vedea, se va bucura în
                inima lui.
            </VERS>
            <VERS vnumber="15">Tu îi vei vorbi şi vei pune cuvintele în gura lui; şi Eu voi fi cu gura ta şi cu gura
                lui; şi vă voi învăţa ce veţi avea de făcut.
            </VERS>
            <VERS vnumber="16">El va vorbi poporului pentru tine, îţi va sluji drept gură, şi tu vei ţine pentru el
                locul lui Dumnezeu.
            </VERS>
            <VERS vnumber="17">Ia în mână toiagul acesta, cu care vei face semnele.”
            </VERS>
            <VERS vnumber="18">Moise a plecat; şi, când s-a întors la socrul său, Ietro, i-a zis: „Lasă-mă, te rog, să
                plec şi să mă întorc la fraţii mei, care sunt în Egipt, ca să văd dacă mai trăiesc.” Ietro a zis lui
                Moise: „Du-te în pace!”
            </VERS>
            <VERS vnumber="19">Domnul a zis lui Moise, în Madian: „Du-te, întoarce-te în Egipt: căci toţi cei ce umblau
                să-ţi ia viaţa au murit.”
            </VERS>
            <VERS vnumber="20">Moise şi-a luat nevasta şi copiii, i-a pus călare pe măgari şi s-a întors în ţara
                Egiptului. Şi-a luat în mână toiagul lui Dumnezeu.
            </VERS>
            <VERS vnumber="21">Domnul a zis lui Moise: „Plecând ca să te întorci în Egipt, vezi toate minunile pe care
                ţi le pun în mână, să le faci înaintea lui faraon. Eu îi voi împietri inima, şi nu va lăsa pe popor să
                plece.
            </VERS>
            <VERS vnumber="22">Tu vei zice lui faraon: „Aşa vorbeşte Domnul: „Israel este fiul Meu, întâiul Meu născut.
            </VERS>
            <VERS vnumber="23">Îţi spun: Lasă pe fiul Meu să plece, ca să-Mi slujească; dacă nu vrei să-l laşi să plece,
                voi ucide pe fiul tău, pe întâiul tău născut.”
            </VERS>
            <VERS vnumber="24">În timpul călătoriei, într-un loc unde a rămas Moise peste noapte, l-a întâlnit Domnul şi
                a vrut să-l omoare.
            </VERS>
            <VERS vnumber="25">Sefora a luat o piatră ascuţită, a tăiat prepuţul fiului său şi l-a aruncat la picioarele
                lui Moise, zicând: „Tu eşti un soţ de sânge pentru mine.”
            </VERS>
            <VERS vnumber="26">Şi Domnul l-a lăsat. Atunci a zis ea: „Soţ de sânge!”, din pricina tăierii împrejur.
            </VERS>
            <VERS vnumber="27">Domnul a zis lui Aaron: „Du-te înaintea lui Moise în pustiu.” Aaron a plecat: a întâlnit
                pe Moise la muntele lui Dumnezeu şi l-a sărutat.
            </VERS>
            <VERS vnumber="28">Moise a făcut cunoscut lui Aaron toate cuvintele Domnului, care-l trimisese, şi toate
                semnele pe care-i poruncise să le facă.
            </VERS>
            <VERS vnumber="29">Moise şi Aaron şi-au văzut de drum şi au adunat pe toţi bătrânii copiilor lui Israel.
            </VERS>
            <VERS vnumber="30">Aaron a istorisit toate cuvintele pe care le spusese Domnul lui Moise; şi Moise a făcut
                semnele înaintea poporului.
            </VERS>
            <VERS vnumber="31">Poporul a crezut. Astfel au aflat că Domnul cercetase pe copiii lui Israel, că le văzuse
                suferinţa; şi s-au plecat şi s-au aruncat cu faţa la pământ.
            </VERS>
        </CHAPTER>
        <CHAPTER cnumber="5">
            <VERS vnumber="1">Moise şi Aaron s-au dus apoi la faraon şi i-au zis: „Aşa vorbeşte Domnul Dumnezeul lui
                Israel: „Lasă pe poporul Meu să plece ca să prăznuiască în pustiu un praznic în cinstea Mea.”
            </VERS>
            <VERS vnumber="2">Faraon a răspuns: „Cine este Domnul ca să ascult de glasul Lui şi să las pe Israel să
                plece? Eu nu cunosc pe Domnul şi nu voi lăsa pe Israel să plece.”
            </VERS>
            <VERS vnumber="3">Ei au zis: „Ni S-a arătat Dumnezeul evreilor. Dă-ne voie să facem un drum de trei zile în
                pustiu ca să aducem jertfe Domnului, pentru ca să nu ne bată cu ciumă sau cu sabie.”
            </VERS>
            <VERS vnumber="4">Şi împăratul Egiptului le-a zis: „Moise şi Aaron, pentru ce abateţi poporul de la lucrul
                lui? Plecaţi la lucrările voastre.”
            </VERS>
            <VERS vnumber="5">Faraon a zis: „Iată că poporul acesta s-a înmulţit acum în ţară, şi voi mai voiţi să-l
                faceţi să-şi înceteze lucrările?”
            </VERS>
            <VERS vnumber="6">Şi chiar în ziua aceea, faraon a dat următoarea poruncă isprăvniceilor norodului şi
                logofeţilor:
            </VERS>
            <VERS vnumber="7">„Să nu mai daţi poporului paie, ca mai înainte, pentru facerea cărămizilor; ci să se ducă
                singuri să strângă paie.
            </VERS>
            <VERS vnumber="8">Totuşi să le cereţi acelaşi număr de cărămizi, pe care le făceau mai înainte; să nu le
                scădeţi nimic din ele, căci sunt nişte leneşi; de aceea strigă mereu: „Haidem să aducem jertfe
                Dumnezeului nostru.”
            </VERS>
            <VERS vnumber="9">Să se dea mult de lucru oamenilor acestora, ca să aibă de lucru şi să nu mai umble după
                năluci.”
            </VERS>
            <VERS vnumber="10">Isprăvniceii poporului şi logofeţii au venit şi au spus poporului: „Aşa vorbeşte faraon:
                „Nu vă mai dau paie;
            </VERS>
            <VERS vnumber="11">duceţi-vă singuri de vă luaţi paie de unde veţi găsi; dar nu vi se scade nimic din lucrul
                vostru.”
            </VERS>
            <VERS vnumber="12">Poporul s-a răspândit în toată ţara Egiptului ca să strângă mirişte în loc de paie.
            </VERS>
            <VERS vnumber="13">Isprăvniceii îi sileau, zicând: „Isprăviţi-vă lucrul, zi de zi, ca şi atunci când erau
                paie!”
            </VERS>
            <VERS vnumber="14">Au bătut chiar pe logofeţii copiilor lui Israel, puşi peste ei de isprăvniceii lui
                faraon. „Pentru ce”, li se zicea, „n-aţi isprăvit ieri şi azi, ca mai înainte, numărul de cărămizi care
                vă fusese hotărât?”
            </VERS>
            <VERS vnumber="15">Logofeţii copiilor lui Israel s-au dus să se plângă la faraon şi i-au zis: „Pentru ce te
                porţi aşa cu robii tăi?
            </VERS>
            <VERS vnumber="16">Robilor tăi nu li se mai dau paie ca mai înainte, şi totuşi ni se spune: „Faceţi
                cărămizi!” Ba încă, robii tăi sunt şi bătuţi, ca şi când poporul tău ar fi vinovat.”
            </VERS>
            <VERS vnumber="17">Faraon a răspuns: „Sunteţi nişte leneşi şi nişte trântori! De aceea ziceţi: „Haidem să
                aducem jertfe Domnului!”
            </VERS>
            <VERS vnumber="18">Acum, duceţi-vă îndată de lucraţi; nu vi se vor da paie, şi veţi face acelaşi număr de
                cărămizi.”
            </VERS>
            <VERS vnumber="19">Logofeţii copiilor lui Israel au văzut în ce stare nenorocită erau, când li se zicea: „Nu
                vi se scade nimic din numărul de cărămizi; ci în fiecare zi să faceţi lucrul cuvenit unei zile.”
            </VERS>
            <VERS vnumber="20">Când au ieşit de la faraon, au întâlnit pe Moise şi pe Aaron, care îi aşteptau.
            </VERS>
            <VERS vnumber="21">Şi le-au zis: „Să vă vadă Domnul şi să judece! Voi ne-aţi făcut urâţi lui faraon şi
                slujitorilor lui; ba încă le-aţi dat sabia în mână ca să ne omoare.”
            </VERS>
            <VERS vnumber="22">Moise s-a întors la Domnul şi a zis: „Doamne, pentru ce ai făcut un astfel de rău
                poporului acestuia? Pentru ce m-ai trimis?
            </VERS>
            <VERS vnumber="23">De când m-am dus la faraon ca să-i vorbesc în Numele Tău, el face şi mai rău poporului
                acestuia; şi n-ai izbăvit pe poporul Tău.”
            </VERS>
        </CHAPTER>
        <CHAPTER cnumber="6">
            <VERS vnumber="1">Domnul a zis lui Moise: „Vei vedea acum ce voi face lui faraon: o mână puternică îl va
                sili să-i lase să plece; da, o mână puternică îl va sili să-i izgonească din ţara lui.”
            </VERS>
            <VERS vnumber="2">Dumnezeu a mai vorbit lui Moise şi i-a zis: „Eu sunt Domnul.
            </VERS>
            <VERS vnumber="3">Eu M-am arătat lui Avraam, lui Isaac şi lui Iacov, ca Dumnezeul cel Atotputernic; dar n-am
                fost cunoscut de el sub Numele Meu ca „Domnul.”
            </VERS>
            <VERS vnumber="4">De asemenea, Mi-am încheiat legământul Meu cu ei ca să le dau ţara Canaan, ţara
                călătoriilor lor sfinte, în care au locuit ca străini.
            </VERS>
            <VERS vnumber="5">Acum însă am auzit gemetele copiilor lui Israel, pe care-i ţin egiptenii în robie, şi
                Mi-am adus aminte de legământul Meu.
            </VERS>
            <VERS vnumber="6">De aceea, spune copiilor lui Israel: „Eu sunt Domnul: Eu vă voi izbăvi din muncile cu care
                vă apasă egiptenii, vă voi izbăvi din robia lor şi vă voi scăpa cu braţ întins şi cu mari judecăţi.
            </VERS>
            <VERS vnumber="7">Vă voi lua ca popor al Meu; Eu voi fi Dumnezeul vostru, şi veţi cunoaşte că Eu, Domnul
                Dumnezeul vostru, vă izbăvesc de muncile cu care vă apasă egiptenii.
            </VERS>
            <VERS vnumber="8">Eu vă voi aduce în ţara pe care am jurat că o voi da lui Avraam, lui Isaac şi lui Iacov;
                Eu vă voi da-o în stăpânire; Eu, Domnul.”
            </VERS>
            <VERS vnumber="9">Astfel a vorbit Moise copiilor lui Israel. Dar deznădejdea şi robia aspră în care se aflau
                i-au împiedicat să asculte pe Moise.
            </VERS>
            <VERS vnumber="10">Domnul a vorbit lui Moise şi a zis:
            </VERS>
            <VERS vnumber="11">„Du-te de vorbeşte lui faraon, împăratul Egiptului, să lase pe copiii lui Israel să iasă
                afară din ţara lui.”
            </VERS>
            <VERS vnumber="12">Moise a răspuns în faţa Domnului: „Iată că nici copiii lui Israel nu m-au ascultat: cum
                are să m-asculte faraon pe mine care n-am o vorbire uşoară?”
            </VERS>
            <VERS vnumber="13">Domnul a vorbit lui Moise şi lui Aaron şi le-a dat porunci cu privire la copiii lui
                Israel şi cu privire la faraon, împăratul Egiptului, ca să scoată din ţara Egiptului pe copiii lui
                Israel.
            </VERS>
            <VERS vnumber="14">Iată căpeteniile familiilor lor. Fiii lui Ruben, întâiul născut al lui Israel: Enoh,
                Palu, Heţron şi Carmi. Acestea sunt familiile lui Ruben.
            </VERS>
            <VERS vnumber="15">Fiii lui Simeon: Iemuel, Iamin, Ohad, Iachin şi Ţohar; şi Saul, fiu născut dintr-o femeie
                canaanită. Acestea sunt familiile lui Simeon.
            </VERS>
            <VERS vnumber="16">Iată numele fiilor lui Levi, după spiţa neamului lor: Gherşon, Chehat şi Merari. Anii
                vieţii lui Levi au fost o sută treizeci şi şapte de ani.
            </VERS>
            <VERS vnumber="17">Fiii lui Gherşon: Libni şi Şimei, şi familiile lor.
            </VERS>
            <VERS vnumber="18">Fiii lui Chehat: Amram, Iţehar, Hebron şi Uziel. Anii vieţii lui Chehat au fost o sută
                treizeci şi trei de ani.
            </VERS>
            <VERS vnumber="19">Fiii lui Merari: Mahli şi Muşi. Acestea sunt familiile lui Levi, după spiţa neamului lor.
            </VERS>
            <VERS vnumber="20">Amram a luat de nevastă pe mătuşa sa Iochebed; şi ea i-a născut pe Aaron şi pe Moise.
                Anii vieţii lui Amram au fost o sută treizeci şi şapte de ani.
            </VERS>
            <VERS vnumber="21">Fiii lui Iţehar: Core, Nefeg şi Zicri.
            </VERS>
            <VERS vnumber="22">Fiii lui Uziel: Mişael, Elţafan şi Sitri.
            </VERS>
            <VERS vnumber="23">Aaron a luat de nevastă pe Elişeba, fata lui Aminadab, sora lui Nahşon; şi ea i-a născut
                pe Nadab, Abihu, Eleazar şi Itamar.
            </VERS>
            <VERS vnumber="24">Fiii lui Core: Asir, Elcana şi Abiasaf. Acestea sunt familiile coriţilor.
            </VERS>
            <VERS vnumber="25">Eleazar, fiul lui Aaron, a luat de nevastă pe una din fetele lui Putiel; şi ea i-a născut
                pe Fineas. Aceştia sunt căpeteniile familiilor leviţilor cu familiile lor.
            </VERS>
            <VERS vnumber="26">Aceştia sunt Aaron acela şi Moise acela, cărora le-a zis Domnul: „Scoateţi din ţara
                Egiptului pe copiii lui Israel, după oştirile lor.”
            </VERS>
            <VERS vnumber="27">Ei sunt aceia care au vorbit lui faraon, împăratul Egiptului, ca să scoată din Egipt pe
                copiii lui Israel. Aceştia sunt Moise acela şi Aaron acela.
            </VERS>
            <VERS vnumber="28">Când a vorbit Domnul lui Moise în ţara Egiptului,
            </VERS>
            <VERS vnumber="29">Domnul a zis lui Moise: „Eu sunt Domnul. Spune lui faraon, împăratul Egiptului, tot ce-ţi
                spun.”
            </VERS>
            <VERS vnumber="30">Şi Moise a răspuns înaintea Domnului: „Iată că eu nu vorbesc uşor: cum are să m-asculte
                faraon?”
            </VERS>
        </CHAPTER>
        <CHAPTER cnumber="7">
            <VERS vnumber="1">Domnul a zis lui Moise: „Iată că te fac Dumnezeu pentru faraon; şi fratele tău, Aaron, va
                fi prorocul tău.
            </VERS>
            <VERS vnumber="2">Tu vei spune tot ce-ţi voi porunci Eu, iar fratele tău, Aaron, va vorbi lui faraon, ca să
                lase pe copiii lui Israel să plece din ţara lui.
            </VERS>
            <VERS vnumber="3">Eu voi împietri inima lui faraon, şi Îmi voi înmulţi semnele şi minunile în ţara
                Egiptului.
            </VERS>
            <VERS vnumber="4">Totuşi, faraon n-are să v-asculte. Apoi Îmi voi întinde mâna asupra Egiptului şi voi
                scoate din ţara Egiptului oştile Mele, pe poporul Meu, pe copiii lui Israel, prin mari judecăţi.
            </VERS>
            <VERS vnumber="5">Egiptenii vor cunoaşte că Eu sunt Domnul, când Îmi voi întinde mâna asupra Egiptului şi
                când voi scoate din mijlocul lor pe copiii lui Israel.”
            </VERS>
            <VERS vnumber="6">Moise şi Aaron au făcut ce le poruncise Domnul: aşa au făcut.
            </VERS>
            <VERS vnumber="7">Moise era în vârstă de optzeci de ani, iar Aaron de optzeci şi trei de ani, când au vorbit
                lui faraon.
            </VERS>
            <VERS vnumber="8">Domnul a zis lui Moise şi lui Aaron:
            </VERS>
            <VERS vnumber="9">„Dacă vă va vorbi faraon şi vă va zice: „Faceţi o minune!”, să zici lui Aaron: „Ia-ţi
                toiagul şi aruncă-l înaintea lui faraon. Şi toiagul se va preface într-un şarpe.”
            </VERS>
            <VERS vnumber="10">Moise şi Aaron s-au dus la faraon şi au făcut cum poruncise Domnul. Aaron şi-a aruncat
                toiagul înaintea lui faraon şi înaintea slujitorilor lui; şi toiagul s-a prefăcut într-un şarpe.
            </VERS>
            <VERS vnumber="11">Dar faraon a chemat pe nişte înţelepţi şi pe nişte vrăjitori, şi vrăjitorii Egiptului au
                făcut şi ei la fel prin vrăjitoriile lor.
            </VERS>
            <VERS vnumber="12">Toţi şi-au aruncat toiegele, şi s-au prefăcut în şerpi. Dar toiagul lui Aaron a înghiţit
                toiegele lor.
            </VERS>
            <VERS vnumber="13">Inima lui faraon s-a împietrit şi n-a ascultat de Moise şi de Aaron, după cum spusese
                Domnul.
            </VERS>
            <VERS vnumber="14">Domnul a zis lui Moise: „Faraon are inima împietrită: nu vrea să lase poporul să plece.
            </VERS>
            <VERS vnumber="15">Du-te la faraon dis-de-dimineaţă, când are să iasă să se ducă la apă, şi să te înfăţişezi
                înaintea lui pe malul râului. Să-ţi iei în mână toiagul care a fost prefăcut în şarpe,
            </VERS>
            <VERS vnumber="16">şi să zici lui faraon: „Domnul Dumnezeul evreilor m-a trimis la tine să-ţi spun: „Lasă pe
                poporul Meu să plece ca să-Mi slujească în pustiu. Dar iată că până acum n-ai ascultat.
            </VERS>
            <VERS vnumber="17">Acum, aşa vorbeşte Domnul: „Iată cum vei cunoaşte că Eu sunt Domnul. Am să lovesc apele
                râului cu toiagul din mâna mea; şi ele se vor preface în sânge.
            </VERS>
            <VERS vnumber="18">Peştii din râu vor pieri, râul se va împuţi, aşa că le va fi greaţă egiptenilor să bea
                din apa râului.”
            </VERS>
            <VERS vnumber="19">Domnul a zis lui Moise: „Spune lui Aaron: „Ia-ţi toiagul şi întinde-ţi mâna peste apele
                egiptenilor, peste râurile lor, peste pâraiele lor, peste iazurile lor şi peste toate bălţile lor. Ele
                se vor preface în sânge; şi va fi sânge în toată ţara Egiptului, atât în vasele de lemn, cât şi în
                vasele de piatră.”
            </VERS>
            <VERS vnumber="20">Moise şi Aaron au făcut cum le poruncise Domnul. Aaron a ridicat toiagul şi a lovit apele
                râului, sub ochii lui faraon şi sub ochii slujitorilor lui; şi toate apele râului s-au prefăcut în
                sânge.
            </VERS>
            <VERS vnumber="21">Peştii din râu au pierit, râul s-a împuţit, aşa că egiptenii nu mai puteau să bea apa
                râului, şi a fost sânge în toată ţara Egiptului.
            </VERS>
            <VERS vnumber="22">Dar vrăjitorii Egiptului au făcut şi ei la fel prin vrăjitoriile lor. Inima lui faraon
                s-a împietrit şi n-a ascultat de Moise şi de Aaron, după cum spusese Domnul.
            </VERS>
            <VERS vnumber="23">Faraon s-a întors de la râu şi s-a dus acasă; dar nu şi-a pus la inimă aceste lucruri.
            </VERS>
            <VERS vnumber="24">Toţi egiptenii au săpat în împrejurimile râului ca să găsească apă de băut; căci nu
                puteau să bea din apa râului.
            </VERS>
            <VERS vnumber="25">Au trecut şapte zile, după ce a lovit Domnul, râul.
            </VERS>
        </CHAPTER>
        <CHAPTER cnumber="8">
            <VERS vnumber="1">Domnul a zis lui Moise: „Du-te la faraon şi spune-i: „Aşa vorbeşte Domnul: „Lasă pe
                poporul Meu să plece ca să-Mi slujească.
            </VERS>
            <VERS vnumber="2">Dacă nu vrei să-l laşi să plece, am să aduc broaşte pe toată întinderea ţării tale.
            </VERS>
            <VERS vnumber="3">Râul va mişuna de broaşte; ele se vor sui şi vor intra în casa ta, în odaia ta de dormit
                şi în patul tău, în casa slujitorilor tăi şi în casele poporului tău, în cuptoarele şi în postăvile de
                frământat pâinea.
            </VERS>
            <VERS vnumber="4">Ba încă broaştele se vor sui şi pe tine, pe poporul tău şi pe toţi slujitorii tăi.”
            </VERS>
            <VERS vnumber="5">Domnul a zis lui Moise: „Spune lui Aaron: „Întinde-ţi mâna cu toiagul peste râuri, peste
                pâraie şi peste iazuri, şi scoate broaşte din ele peste ţara Egiptului!”
            </VERS>
            <VERS vnumber="6">Aaron şi-a întins mâna peste apele Egiptului; şi au ieşit broaştele şi au acoperit ţara
                Egiptului.
            </VERS>
            <VERS vnumber="7">Dar şi vrăjitorii au făcut la fel prin vrăjitoriile lor: au scos şi ei broaşte peste toată
                ţara Egiptului.
            </VERS>
            <VERS vnumber="8">Faraon a chemat pe Moise şi pe Aaron şi a zis: „Rugaţi-vă Domnului, să depărteze broaştele
                de la mine şi de la poporul meu; şi am să las pe popor să plece să aducă jertfe Domnului.”
            </VERS>
            <VERS vnumber="9">Moise a zis lui faraon: „Hotărăşte-mi când să mă rog Domnului pentru tine, pentru
                slujitorii tăi şi pentru poporul tău, ca să îndepărteze broaştele de la tine şi din casele tale? Nu vor
                mai rămâne decât în râu.”
            </VERS>
            <VERS vnumber="10">El a răspuns: „Mâine.” Şi Moise a zis: „Aşa va fi, ca să ştii că nimeni nu este ca Domnul
                Dumnezeul nostru.
            </VERS>
            <VERS vnumber="11">Broaştele se vor depărta de la tine şi din casele tale, de la slujitorii tăi şi de la
                poporul tău; nu vor mai rămâne decât în râu.”
            </VERS>
            <VERS vnumber="12">Moise şi Aaron au ieşit de la faraon. Şi Moise a strigat către Domnul cu privire la
                broaştele cu care lovise pe faraon.
            </VERS>
            <VERS vnumber="13">Domnul a făcut cum cerea Moise; şi broaştele au pierit în case, în curţi şi în ogoare.
            </VERS>
            <VERS vnumber="14">Le-au strâns grămezi, şi ţara s-a împuţit.
            </VERS>
            <VERS vnumber="15">Faraon, văzând că are răgaz să răsufle în voie, şi-a împietrit inima şi n-a ascultat de
                Moise şi de Aaron, după cum spusese Domnul.
            </VERS>
            <VERS vnumber="16">Domnul a zis lui Moise: „Spune lui Aaron: „Întinde-ţi toiagul şi loveşte ţărâna
                pământului, şi se va preface în păduchi, în toată ţara Egiptului.”
            </VERS>
            <VERS vnumber="17">Aşa au făcut. Aaron şi-a întins mâna cu toiagul şi a lovit ţărâna pământului; şi s-a
                prefăcut în păduchi pe toţi oamenii şi pe toate dobitoacele. Toată ţărâna pământului s-a prefăcut în
                păduchi, în toată ţara Egiptului.
            </VERS>
            <VERS vnumber="18">Vrăjitorii au căutat să facă şi ei păduchi prin vrăjitoriile lor; dar n-au putut.
                Păduchii erau pe oameni şi pe dobitoace.
            </VERS>
            <VERS vnumber="19">Şi vrăjitorii au zis lui faraon: „Aici este degetul lui Dumnezeu!” Dar inima lui faraon
                s-a împietrit şi n-a ascultat de Moise şi de Aaron, după cum spusese Domnul.
            </VERS>
            <VERS vnumber="20">Domnul a zis lui Moise: „Scoală-te dis-de-dimineaţă şi du-te înaintea lui faraon, când
                are să iasă să se ducă la apă. Să-i spui: „Aşa vorbeşte Domnul: „Lasă pe poporul Meu să plece ca să-Mi
                slujească.
            </VERS>
            <VERS vnumber="21">Dacă nu vei lăsa pe poporul Meu să plece, am să trimit muşte câineşti împotriva ta,
                împotriva slujitorilor tăi, împotriva poporului tău şi împotriva caselor tale; casele egiptenilor vor fi
                pline de muşte, şi pământul va fi acoperit de ele.
            </VERS>
            <VERS vnumber="22">Dar, în ziua aceea, voi deosebi ţinutul Gosen, unde locuieşte poporul Meu, şi acolo nu
                vor fi muşte, pentru ca să cunoşti că Eu, Domnul, sunt în mijlocul ţinutului acestuia.
            </VERS>
            <VERS vnumber="23">Voi face o deosebire între poporul Meu şi poporul tău. Semnul acesta va fi mâine.”
            </VERS>
            <VERS vnumber="24">Domnul a făcut aşa. A venit un roi de muşte câineşti în casa lui faraon şi a slujitorilor
                lui, şi toată ţara Egiptului a fost pustiită de muşte câineşti.
            </VERS>
            <VERS vnumber="25">Faraon a chemat pe Moise şi pe Aaron şi le-a zis: „Duceţi-vă de aduceţi jertfe
                Dumnezeului vostru aici în ţară.”
            </VERS>
            <VERS vnumber="26">Moise a răspuns: „Nu este deloc potrivit să facem aşa; căci am aduce Domnului Dumnezeului
                nostru jertfe care sunt o urâciune pentru egipteni. Şi dacă am aduce, sub ochii lor, jertfe care sunt o
                urâciune pentru egipteni, nu ne vor ucide ei oare cu pietre?
            </VERS>
            <VERS vnumber="27">Vom face mai bine un drum de trei zile în pustiu, şi acolo vom aduce jertfe Domnului
                Dumnezeului nostru, după cum ne va spune.”
            </VERS>
            <VERS vnumber="28">Faraon a zis: „Vă voi lăsa să plecaţi, ca să aduceţi jertfe Domnului Dumnezeului vostru
                în pustiu; numai să nu vă depărtaţi prea mult, dacă plecaţi. Rugaţi-vă pentru mine.”
            </VERS>
            <VERS vnumber="29">Moise a răspuns: „Am să ies de la tine şi am să mă rog Domnului. Mâine, muştele se vor
                depărta de la faraon, de la slujitorii lui şi de la poporul lui. Dar să nu ne mai înşele faraon, nevrând
                să lase pe popor să plece ca să aducă jertfe Domnului.”
            </VERS>
            <VERS vnumber="30">Moise a ieşit de la faraon şi s-a rugat Domnului.
            </VERS>
            <VERS vnumber="31">Domnul a făcut cum cerea Moise; şi muştele s-au depărtat de la faraon, de la slujitorii
                lui şi de la poporul lui. N-a mai rămas una.
            </VERS>
            <VERS vnumber="32">Dar faraon, şi de data aceasta, şi-a împietrit inima şi n-a lăsat pe popor să plece.
            </VERS>
        </CHAPTER>
        <CHAPTER cnumber="9">
            <VERS vnumber="1">Domnul a zis lui Moise: „Du-te la faraon şi spune-i: „Aşa vorbeşte Domnul Dumnezeul
                evreilor: „Lasă pe poporul Meu să plece, ca să-Mi slujească.
            </VERS>
            <VERS vnumber="2">Dacă nu vrei să-l laşi să plece şi dacă-l mai opreşti,
            </VERS>
            <VERS vnumber="3">iată, mâna Domnului va fi peste turmele tale de pe câmp; peste cai, peste măgari, peste
                cămile, peste boi şi peste oi; şi anume va fi o ciumă foarte mare.
            </VERS>
            <VERS vnumber="4">Dar Domnul va face deosebire între turmele lui Israel şi turmele egiptenilor, aşa că nu va
                pieri nimic din tot ce este al copiilor lui Israel.”
            </VERS>
            <VERS vnumber="5">Domnul a hotărât vremea şi a zis: „Mâine, va face Domnul lucrul acesta în ţară.”
            </VERS>
            <VERS vnumber="6">Şi Domnul a făcut aşa, chiar de a doua zi. Toate turmele egiptenilor au pierit, dar n-a
                pierit nicio vită din turmele copiilor lui Israel.
            </VERS>
            <VERS vnumber="7">Faraon a trimis să vadă ce se întâmplase: şi iată că nicio vită din turmele lui Israel nu
                pierise. Dar inima lui faraon s-a împietrit şi n-a lăsat pe popor să plece.
            </VERS>
            <VERS vnumber="8">Domnul a zis lui Moise şi lui Aaron: „Umpleţi-vă mâinile cu cenuşă din cuptor, şi Moise
                s-o arunce spre cer, sub ochii lui faraon.
            </VERS>
            <VERS vnumber="9">Ea se va preface într-o ţărână care va acoperi toată ţara Egiptului; şi va da naştere, în
                toată ţara Egiptului, pe oameni şi pe dobitoace, la nişte bube pricinuite de nişte băşici fierbinţi.”
            </VERS>
            <VERS vnumber="10">Ei au luat cenuşă din cuptor şi s-au înfăţişat înaintea lui faraon; Moise a aruncat-o
                spre cer, şi ea a dat naştere, pe oameni şi pe dobitoace, la nişte bube pricinuite de nişte băşici
                fierbinţi.
            </VERS>
            <VERS vnumber="11">Vrăjitorii nu s-au putut arăta înaintea lui Moise, din pricina bubelor; căci bubele erau
                pe vrăjitori, ca şi pe toţi egiptenii.
            </VERS>
            <VERS vnumber="12">Domnul a împietrit inima lui faraon, şi faraon n-a ascultat de Moise şi de Aaron, după
                cum spusese Domnul lui Moise.
            </VERS>
            <VERS vnumber="13">Domnul a zis lui Moise: „Scoală-te dis-de-dimineaţă, du-te înaintea lui faraon şi
                spune-i: „Aşa vorbeşte Domnul Dumnezeul evreilor: „Lasă pe poporul Meu să plece ca să-Mi slujească.
            </VERS>
            <VERS vnumber="14">Fiindcă, de data aceasta, am să trimit toate urgiile Mele împotriva inimii tale,
                împotriva slujitorilor tăi şi împotriva poporului tău ca să ştii că nimeni nu este ca Mine pe tot
                pământul.
            </VERS>
            <VERS vnumber="15">Dacă Mi-aş fi întins mâna şi te-aş fi lovit cu ciumă, pe tine şi pe poporul tău, ai fi
                pierit de pe pământ.
            </VERS>
            <VERS vnumber="16">Dar te-am lăsat să rămâi în picioare ca să vezi puterea Mea, şi Numele Meu să fie vestit
                în tot pământul.
            </VERS>
            <VERS vnumber="17">Dacă te mai ridici împotriva poporului Meu şi dacă nu-l laşi să plece,
            </VERS>
            <VERS vnumber="18">iată, mâine, la ceasul acesta, voi face să bată o piatră aşa de mare, cum n-a mai fost în
                Egipt, din ziua întemeierii lui şi până azi.
            </VERS>
            <VERS vnumber="19">Pune-ţi, dar, la adăpost turmele şi tot ce ai pe câmp. Piatra are să bată pe toţi oamenii
                şi toate vitele de pe câmp, care nu vor fi intrat în case; şi vor pieri.”
            </VERS>
            <VERS vnumber="20">Aceia dintre slujitorii lui faraon, care s-au temut de cuvântul Domnului, şi-au adunat în
                case robii şi turmele.
            </VERS>
            <VERS vnumber="21">Dar cei ce nu şi-au pus la inimă cuvântul Domnului şi-au lăsat robii şi turmele pe câmp.
            </VERS>
            <VERS vnumber="22">Domnul a zis lui Moise: „Întinde-ţi mâna spre cer; şi are să bată piatra în toată ţara
                Egiptului pe oameni, pe vite şi pe toată iarba de pe câmp în ţara Egiptului!”
            </VERS>
            <VERS vnumber="23">Moise şi-a întins toiagul spre cer; şi Domnul a trimis tunete şi piatră, de cădea foc pe
                pământ. Domnul a făcut să bată piatra peste ţara Egiptului.
            </VERS>
            <VERS vnumber="24">A bătut piatra, şi focul se amesteca cu piatra; piatra era aşa de mare încât nu mai
                bătuse piatră ca aceea în toată ţara Egiptului de când este el locuit de oameni.
            </VERS>
            <VERS vnumber="25">Piatra a nimicit, în toată ţara Egiptului, tot ce era pe câmp, de la oameni până la
                dobitoace; piatra a nimicit şi toată iarba de pe câmp, şi a frânt toţi copacii de pe câmp.
            </VERS>
            <VERS vnumber="26">Numai în ţinutul Gosen, unde erau copiii lui Israel, n-a bătut piatra.
            </VERS>
            <VERS vnumber="27">Faraon a trimis să cheme pe Moise şi pe Aaron şi le-a zis: „De data aceasta, am păcătuit;
                Domnul are dreptate, iar eu şi poporul meu suntem vinovaţi.
            </VERS>
            <VERS vnumber="28">Rugaţi-vă Domnului ca să nu mai fie tunete şi piatră; şi vă voi lăsa să plecaţi şi nu
                veţi mai fi opriţi.”
            </VERS>
            <VERS vnumber="29">Moise i-a zis: „Când voi ieşi din cetate, voi ridica mâinile spre Domnul, tunetele vor
                înceta şi nu va mai bate piatra, ca să ştii că al Domnului este pământul!
            </VERS>
            <VERS vnumber="30">Dar ştiu că tu şi slujitorii tăi tot nu vă veţi teme de Domnul Dumnezeu.”
            </VERS>
            <VERS vnumber="31">Inul şi orzul se prăpădiseră, pentru că orzul tocmai dăduse în spic, iar inul era în
                floare;
            </VERS>
            <VERS vnumber="32">grâul şi ovăzul nu se stricaseră, pentru că erau târzii.
            </VERS>
            <VERS vnumber="33">Moise a plecat de la faraon şi a ieşit afară din cetate; şi-a ridicat mâinile spre
                Domnul, tunetele şi piatra au încetat şi n-a mai căzut ploaia pe pământ.
            </VERS>
            <VERS vnumber="34">Faraon, văzând că ploaia, piatra şi tunetele încetaseră, n-a contenit să păcătuiască şi
                şi-a împietrit inima, el şi slujitorii lui.
            </VERS>
            <VERS vnumber="35">Lui faraon i s-a împietrit inima şi n-a lăsat pe copiii lui Israel să plece, după cum
                spusese Domnul prin Moise.
            </VERS>
        </CHAPTER>
        <CHAPTER cnumber="10">
            <VERS vnumber="1">Domnul a zis lui Moise: „Du-te la faraon, căci i-am împietrit inima lui şi a slujitorilor
                lui ca să fac semnele Mele în mijlocul lor
            </VERS>
            <VERS vnumber="2">şi ca să istoriseşti fiului tău şi fiului fiului tău cum M-am purtat cu egiptenii şi ce
                semne am făcut în mijlocul lor. Şi veţi cunoaşte că Eu sunt Domnul.”
            </VERS>
            <VERS vnumber="3">Moise şi Aaron s-au dus la faraon şi i-au zis: „Aşa vorbeşte Domnul Dumnezeul evreilor:
                „Până când ai de gând să nu vrei să te smereşti înaintea Mea? Lasă pe poporul Meu să plece ca să-Mi
                slujească.
            </VERS>
            <VERS vnumber="4">Dacă nu vrei să laşi pe poporul Meu să plece, iată, voi trimite mâine nişte lăcuste pe
                toată întinderea ţării tale.
            </VERS>
            <VERS vnumber="5">Ele vor acoperi faţa pământului, de nu se va mai putea vedea pământul; vor mânca ce a mai
                rămas nevătămat, vor mânca ce v-a lăsat piatra, vor mânca toţi copacii care cresc pe câmpiile voastre,
            </VERS>
            <VERS vnumber="6">îţi vor umple casele tale, casele tuturor slujitorilor tăi şi casele tuturor egiptenilor.
                Părinţii tăi şi părinţii părinţilor tăi n-au văzut aşa ceva de când sunt ei pe pământ până în ziua de
                azi.” Moise a plecat şi a ieşit de la faraon.
            </VERS>
            <VERS vnumber="7">Slujitorii lui faraon i-au zis: „Până când are să fie omul acesta o pacoste pentru noi?
                Lasă pe oamenii aceştia să plece şi să slujească Domnului Dumnezeului lor. Tot nu vezi că piere
                Egiptul?”
            </VERS>
            <VERS vnumber="8">Au întors la faraon pe Moise şi Aaron. „Duceţi-vă”, le-a zis el, „şi slujiţi Domnului
                Dumnezeului vostru. Care şi cine sunt cei ce vor merge?”
            </VERS>
            <VERS vnumber="9">Moise a răspuns: „Vom merge cu copiii şi cu bătrânii noştri, cu fiii şi fiicele noastre,
                cu oile şi boii noştri; căci avem să ţinem o sărbătoare în cinstea Domnului.”
            </VERS>
            <VERS vnumber="10">Faraon le-a zis: „Aşa să fie Domnul cu voi, cum vă voi lăsa eu să plecaţi, pe voi şi pe
                copiii voştri! Luaţi seama, căci este rău ce aveţi de gând să faceţi!
            </VERS>
            <VERS vnumber="11">Nu, nu; ci duceţi-vă voi, bărbaţii, şi slujiţi Domnului, căci aşa aţi cerut.” Şi i-au
                izgonit dinaintea lui faraon.
            </VERS>
            <VERS vnumber="12">Domnul a zis lui Moise: „Întinde-ţi mâna peste ţara Egiptului ca să vină lăcustele peste
                ţara Egiptului şi să mănânce toată iarba pământului, tot ce a lăsat piatra.”
            </VERS>
            <VERS vnumber="13">Moise şi-a întins toiagul peste ţara Egiptului; şi Domnul a făcut să sufle un vânt
                dinspre răsărit peste ţară, toată ziua şi toată noaptea aceea. Dimineaţa, vântul dinspre răsărit adusese
                lăcustele.
            </VERS>
            <VERS vnumber="14">Lăcustele au venit peste ţara Egiptului şi s-au aşezat pe toată întinderea Egiptului;
                erau în număr atât de mare cum nu mai fusese şi nu va mai fi un astfel de roi de lăcuste.
            </VERS>
            <VERS vnumber="15">Au acoperit toată faţa pământului, de nu se mai vedea pământul; au mâncat toată iarba de
                pe pământ şi tot rodul pomilor, tot ce lăsase piatra; şi n-a rămas nimic verde în copaci, nici în iarba
                de pe câmp, în toată ţara Egiptului.
            </VERS>
            <VERS vnumber="16">Faraon a chemat îndată pe Moise şi pe Aaron şi a zis: „Am păcătuit împotriva Domnului
                Dumnezeului vostru şi împotriva voastră.
            </VERS>
            <VERS vnumber="17">Dar iartă-mi păcatul numai de data aceasta; şi rugaţi pe Domnul Dumnezeul vostru să
                depărteze de la mine şi urgia aceasta de moarte!”
            </VERS>
            <VERS vnumber="18">Moise a ieşit de la faraon şi s-a rugat Domnului.
            </VERS>
            <VERS vnumber="19">Domnul a făcut să sufle un vânt foarte puternic dinspre apus, care a luat lăcustele şi
                le-a aruncat în Marea Roşie; n-a rămas o lăcustă pe toată întinderea Egiptului.
            </VERS>
            <VERS vnumber="20">Domnul a împietrit inima lui faraon, şi faraon n-a lăsat pe copiii lui Israel să plece.
            </VERS>
            <VERS vnumber="21">Domnul a zis lui Moise: „Întinde-ţi mâna spre cer şi va fi întuneric peste ţara
                Egiptului, aşa de întuneric de să se poată pipăi.”
            </VERS>
            <VERS vnumber="22">Moise şi-a întins mâna spre cer; şi a fost întuneric beznă în toată ţara Egiptului, timp
                de trei zile.
            </VERS>
            <VERS vnumber="23">Nici nu se vedeau unii pe alţii, şi nimeni nu s-a sculat din locul lui timp de trei zile.
                Dar, în locurile unde locuiau toţi copiii lui Israel, era lumină.
            </VERS>
            <VERS vnumber="24">Faraon a chemat pe Moise şi a zis: „Duceţi-vă şi slujiţi Domnului! Să nu rămână în ţară
                decât oile şi boii voştri; copiii voştri vor putea merge şi ei împreună cu voi.”
            </VERS>
            <VERS vnumber="25">Moise a răspuns: „Chiar să ne dai tu însuţi jertfele şi arderile de tot, pe care le vom
                aduce Domnului Dumnezeului nostru,
            </VERS>
            <VERS vnumber="26">şi turmele noastre tot trebuie să meargă cu noi şi să nu rămână o unghie din ele; căci
                din ele vom lua ca să slujim Domnului Dumnezeului nostru; iar până vom ajunge acolo, nu ştim ce vom
                alege ca să aducem Domnului.”
            </VERS>
            <VERS vnumber="27">Domnul a împietrit inima lui faraon, şi faraon n-a vrut să-i lase să plece.
            </VERS>
            <VERS vnumber="28">Faraon a zis lui Moise: „Ieşi de la mine! Să nu cumva să te mai arăţi înaintea mea, căci
                în ziua în care te vei arăta înaintea mea, vei muri.”
            </VERS>
            <VERS vnumber="29">„Da!”, a răspuns Moise, „nu mă voi mai arăta înaintea ta.”
            </VERS>
        </CHAPTER>
        <CHAPTER cnumber="11">
            <VERS vnumber="1">Domnul a zis lui Moise: „Voi mai aduce o urgie asupra lui faraon şi asupra Egiptului. După
                aceea vă va lăsa să plecaţi de aici. Când vă va lăsa să plecaţi de tot, chiar vă va izgoni de aici.
            </VERS>
            <VERS vnumber="2">Vorbeşte cu poporul, ca atunci fiecare să ceară de la vecinul său şi fiecare de la vecina
                ei, vase de argint şi vase de aur.”
            </VERS>
            <VERS vnumber="3">Domnul a făcut ca poporul să capete trecere înaintea egiptenilor. Chiar Moise era foarte
                bine văzut în ţara Egiptului, înaintea slujitorilor lui faraon şi înaintea poporului.
            </VERS>
            <VERS vnumber="4">Moise a zis: „Aşa vorbeşte Domnul: „Pe la miezul nopţii, voi trece prin Egipt;
            </VERS>
            <VERS vnumber="5">şi toţi întâii născuţi din ţara Egiptului vor muri, de la întâiul născut al lui faraon,
                care şade pe scaunul lui de domnie, până la întâiul născut al roabei care stă la râşniţă, şi până la
                toţi întâii născuţi ai dobitoacelor.
            </VERS>
            <VERS vnumber="6">În toată ţara Egiptului vor fi ţipete mari, aşa cum n-au fost şi nu vor mai fi.
            </VERS>
            <VERS vnumber="7">Dar dintre toţi copiii lui Israel, de la oameni până la dobitoace, nici măcar un câine nu
                va chelălăi cu limba lui, ca să ştiţi ce deosebire face Domnul între egipteni şi Israel.”
            </VERS>
            <VERS vnumber="8">Atunci toţi aceşti slujitori ai tăi se vor coborî la mine şi se vor închina până la pământ
                înaintea mea, zicând: „Ieşi, tu şi tot poporul care te urmează!” După aceea, voi ieşi.” Moise a ieşit de
                la faraon, aprins de mânie.
            </VERS>
            <VERS vnumber="9">Domnul a zis lui Moise: „Faraon n-are s-asculte de voi, pentru ca să se înmulţească
                minunile Mele în ţara Egiptului.”
            </VERS>
            <VERS vnumber="10">Moise şi Aaron au făcut toate aceste minuni înaintea lui faraon; Domnul a împietrit inima
                lui faraon, şi faraon n-a lăsat pe copiii lui Israel să plece din ţara lui.
            </VERS>
        </CHAPTER>
        <CHAPTER cnumber="12">
            <VERS vnumber="1">Domnul a zis lui Moise şi lui Aaron în ţara Egiptului:
            </VERS>
            <VERS vnumber="2">„Luna aceasta va fi pentru voi cea dintâi lună; ea va fi pentru voi cea dintâi lună a
                anului.
            </VERS>
            <VERS vnumber="3">Vorbiţi întregii adunări a lui Israel şi spuneţi-i: „În ziua a zecea a acestei luni,
                fiecare om să ia un miel de fiecare familie, un miel de fiecare casă.
            </VERS>
            <VERS vnumber="4">Dacă sunt prea puţini în casă pentru un miel, să-l ia cu vecinul lui cel mai de aproape,
                după numărul sufletelor; să faceţi socoteala cât poate mânca fiecare din mielul acesta.
            </VERS>
            <VERS vnumber="5">Să fie un miel fără cusur, de parte bărbătească, de un an; veţi putea să luaţi un miel sau
                un ied.
            </VERS>
            <VERS vnumber="6">Să-l păstraţi până în ziua a paisprezecea a lunii acesteia; şi toată adunarea lui Israel
                să-l înjunghie seara.
            </VERS>
            <VERS vnumber="7">Să ia din sângele lui şi să ungă amândoi stâlpii uşii şi pragul de sus al caselor unde îl
                vor mânca.
            </VERS>
            <VERS vnumber="8">Carnea s-o mănânce chiar în noaptea aceea, friptă la foc; şi anume s-o mănânce cu azime şi
                cu verdeţuri amare.
            </VERS>
            <VERS vnumber="9">Să nu-l mâncaţi crud sau fiert în apă; ci să fie fript la foc: atât capul, cât şi
                picioarele şi măruntaiele.
            </VERS>
            <VERS vnumber="10">Să nu lăsaţi nimic din el până a doua zi dimineaţa; şi, dacă va rămâne ceva din el pe a
                doua zi dimineaţa, să-l ardeţi în foc.
            </VERS>
            <VERS vnumber="11">Când îl veţi mânca, să aveţi mijlocul încins, încălţămintea în picioare şi toiagul în
                mână; şi să-l mâncaţi în grabă; căci este paştile Domnului.
            </VERS>
            <VERS vnumber="12">În noaptea aceea, Eu voi trece prin ţara Egiptului şi voi lovi pe toţi întâii născuţi din
                ţara Egiptului, de la oameni până la dobitoace; şi voi face judecată împotriva tuturor zeilor Egiptului,
                Eu, Domnul.
            </VERS>
            <VERS vnumber="13">Sângele vă va sluji ca semn pe casele unde veţi fi. Eu voi vedea sângele şi voi trece pe
                lângă voi, aşa că nu vă va nimici nicio urgie, atunci când voi lovi ţara Egiptului.
            </VERS>
            <VERS vnumber="14">Şi pomenirea acestei zile s-o păstraţi şi s-o prăznuiţi printr-o sărbătoare în cinstea
                Domnului; s-o prăznuiţi ca o lege veşnică pentru urmaşii voştri.
            </VERS>
            <VERS vnumber="15">Timp de şapte zile veţi mânca azime. Din cea dintâi zi veţi scoate aluatul din casele
                voastre: căci oricine va mânca pâine dospită, din ziua întâi până în ziua a şaptea, va fi nimicit din
                Israel.
            </VERS>
            <VERS vnumber="16">În ziua dintâi veţi avea o adunare de sărbătoare sfântă; şi în ziua a şaptea veţi avea o
                adunare de sărbătoare sfântă. Să nu faceţi nicio muncă în zilele acelea; veţi putea numai să pregătiţi
                mâncarea fiecărui ins.
            </VERS>
            <VERS vnumber="17">Să ţineţi sărbătoarea Azimelor, căci chiar în ziua aceea voi scoate oştile voastre din
                ţara Egiptului; să ţineţi ziua aceea ca o lege veşnică pentru urmaşii voştri.
            </VERS>
            <VERS vnumber="18">În luna întâi, din a paisprezecea zi a lunii, seara, să mâncaţi azime, până în seara
                zilei a douăzeci şi una a lunii.
            </VERS>
            <VERS vnumber="19">Timp de şapte zile, să nu se găsească aluat în casele voastre; căci oricine va mânca
                pâine dospită va fi nimicit din adunarea lui Israel, fie străin, fie băştinaş.
            </VERS>
            <VERS vnumber="20">Să nu mâncaţi pâine dospită; ci, în toate locuinţele voastre, să mâncaţi azime.”
            </VERS>
            <VERS vnumber="21">Moise a chemat pe toţi bătrânii lui Israel şi le-a zis: „Duceţi-vă de luaţi un miel
                pentru familiile voastre şi înjunghiaţi Paştile.
            </VERS>
            <VERS vnumber="22">Să luaţi apoi un mănunchi de isop, să-l înmuiaţi în sângele din strachină şi să ungeţi
                pragul de sus şi cei doi stâlpi ai uşii cu sângele din strachină. Nimeni din voi să nu iasă din casă
                până dimineaţa.
            </VERS>
            <VERS vnumber="23">Când va trece Domnul ca să lovească Egiptul, şi va vedea sângele pe pragul de sus şi pe
                cei doi stâlpi ai uşii, Domnul va trece pe lângă uşă şi nu va îngădui Nimicitorului să intre în casele
                voastre ca să vă lovească.
            </VERS>
            <VERS vnumber="24">Să păziţi lucrul acesta ca o lege pentru voi şi pentru copiii voştri în veac.
            </VERS>
            <VERS vnumber="25">Când veţi intra în ţara pe care v-o va da Domnul, după făgăduinţa Lui, să ţineţi acest
                obicei sfânt.
            </VERS>
            <VERS vnumber="26">Şi când vă vor întreba copiii voştri: „Ce înseamnă obiceiul acesta?”,
            </VERS>
            <VERS vnumber="27">să răspundeţi: „Este jertfa de Paşti în cinstea Domnului, care a trecut pe lângă casele
                copiilor lui Israel în Egipt, când a lovit Egiptul, şi ne-a scăpat casele noastre.” Poporul s-a plecat
                şi s-a închinat până la pământ.
            </VERS>
            <VERS vnumber="28">Şi copiii lui Israel au plecat şi au făcut cum poruncise Domnul lui Moise şi lui Aaron;
                aşa au făcut.
            </VERS>
            <VERS vnumber="29">La miezul nopţii, Domnul a lovit pe toţi întâii născuţi din ţara Egiptului, de la întâiul
                născut al lui faraon, care şedea pe scaunul lui de domnie, până la întâiul născut al celui închis în
                temniţă, şi până la toţi întâii născuţi ai dobitoacelor.
            </VERS>
            <VERS vnumber="30">Faraon s-a sculat noaptea, el şi toţi slujitorii lui, şi toţi egiptenii; şi au fost mari
                ţipete în Egipt, căci nu era casă unde să nu fie un mort.
            </VERS>
            <VERS vnumber="31">În aceeaşi noapte faraon a chemat pe Moise şi pe Aaron şi le-a zis: „Sculaţi-vă, ieşiţi
                din mijlocul poporului meu, voi şi copiii lui Israel. Duceţi-vă de slujiţi Domnului, cum aţi zis.
            </VERS>
            <VERS vnumber="32">Luaţi-vă şi oile şi boii, cum aţi zis, duceţi-vă şi binecuvântaţi-mă.”
            </VERS>
            <VERS vnumber="33">Egiptenii zoreau poporul şi se grăbeau să-i scoată din ţară, căci ziceau: „Altfel, toţi
                vom pieri.”
            </VERS>
            <VERS vnumber="34">Poporul şi-a luat plămădeala (coca), înainte de a se dospi. Şi-au învelit postăvile cu
                plămădeala în haine şi le-au pus pe umeri.
            </VERS>
            <VERS vnumber="35">Copiii lui Israel au făcut ce spusese Moise şi au cerut egiptenilor vase de argint, vase
                de aur şi haine.
            </VERS>
            <VERS vnumber="36">Domnul a făcut ca poporul să capete trecere înaintea egiptenilor, care le-au împlinit
                cererea. Şi astfel au jefuit pe egipteni.
            </VERS>
            <VERS vnumber="37">Copiii lui Israel au plecat din Ramses spre Sucot, în număr de aproape şase sute de mii
                de oameni care mergeau pe jos, afară de copii.
            </VERS>
            <VERS vnumber="38">O mulţime de oameni de tot soiul s-au suit împreună cu ei; aveau şi turme însemnate de oi
                şi boi.
            </VERS>
            <VERS vnumber="39">Cu plămădeala, pe care o luaseră din Egipt şi care nu se dospise încă, au făcut turte
                fără aluat; căci fuseseră izgoniţi de egipteni, fără să mai poată zăbovi şi fără să-şi ia merinde cu ei.
            </VERS>
            <VERS vnumber="40">Şederea copiilor lui Israel în Egipt a fost de patru sute treizeci de ani.
            </VERS>
            <VERS vnumber="41">Şi, după patru sute treizeci de ani, tocmai în ziua aceea, toate oştile Domnului au ieşit
                din ţara Egiptului.
            </VERS>
            <VERS vnumber="42">Noaptea aceea trebuie prăznuită în cinstea Domnului, pentru că atunci i-a scos din ţara
                Egiptului; noaptea aceea trebuie prăznuită în cinstea Domnului de toţi copiii lui Israel şi de urmaşii
                lor.
            </VERS>
            <VERS vnumber="43">Domnul a zis lui Moise şi lui Aaron: „Iată porunca privitoare la Paşti: niciun străin să
                nu mănânce din ele.
            </VERS>
            <VERS vnumber="44">Să tai împrejur pe orice rob cumpărat cu bani, şi apoi să mănânce din ele.
            </VERS>
            <VERS vnumber="45">Veneticul şi simbriaşul să nu mănânce.
            </VERS>
            <VERS vnumber="46">Să nu le mănânce decât într-o singură casă; să nu luaţi deloc carne afară din casă şi să
                nu zdrobiţi niciun os.
            </VERS>
            <VERS vnumber="47">Toată adunarea lui Israel să facă Paştile.
            </VERS>
            <VERS vnumber="48">Dacă un străin, care va locui la tine, va vrea să facă Paştile Domnului, orice parte
                bărbătească din casa lui va trebui tăiată împrejur; apoi se va apropia să le facă, şi va fi ca şi
                băştinaşul; dar niciun netăiat împrejur să nu mănânce din ele.
            </VERS>
            <VERS vnumber="49">Aceeaşi lege va fi pentru băştinaş ca şi pentru străinul care va locui în mijlocul
                vostru.”
            </VERS>
            <VERS vnumber="50">Toţi copiii lui Israel au făcut cum poruncise Domnul lui Moise şi lui Aaron; aşa au
                făcut.
            </VERS>
            <VERS vnumber="51">Şi chiar în ziua aceea, Domnul a scos din ţara Egiptului pe copiii lui Israel, după
                oştile lor.
            </VERS>
        </CHAPTER>
        <CHAPTER cnumber="13">
            <VERS vnumber="1">Domnul a vorbit lui Moise şi a zis:
            </VERS>
            <VERS vnumber="2">„Pune-Mi deoparte ca sfânt pe orice întâi născut, pe orice întâi născut dintre copiii lui
                Israel, atât dintre oameni, cât şi dintre dobitoace: este al Meu.”
            </VERS>
            <VERS vnumber="3">Moise a zis poporului: „Aduceţi-vă aminte de ziua aceasta, când aţi ieşit din Egipt, din
                casa robiei; căci cu mână puternică v-a scos Domnul de acolo. Să nu mâncaţi pâine dospită.
            </VERS>
            <VERS vnumber="4">Astăzi ieşiţi, în luna spicelor.
            </VERS>
            <VERS vnumber="5">Când te va duce Domnul în ţara canaaniţilor, hetiţilor, amoriţilor, heviţilor şi
                iebusiţilor, pe care a jurat părinţilor tăi că ţi-o va da, ţară unde curge lapte şi miere, să ţii
                următoarea slujbă în luna aceasta:
            </VERS>
            <VERS vnumber="6">Timp de şapte zile, să mănânci azime; şi în ziua a şaptea, să fie o sărbătoare în cinstea
                Domnului.
            </VERS>
            <VERS vnumber="7">În timpul celor şapte zile, să mâncaţi azime; să nu se vadă la tine nimic dospit, nici
                aluat, pe toată întinderea ţării tale.
            </VERS>
            <VERS vnumber="8">Să spui atunci fiului tău: „Aceasta este spre pomenirea celor ce a făcut Domnul pentru
                mine, când am ieşit din Egipt.”
            </VERS>
            <VERS vnumber="9">Să-ţi fie ca un semn pe mână şi ca un semn de aducere aminte pe frunte între ochii tăi,
                pentru ca legea Domnului să fie întotdeauna în gura ta; căci cu mână puternică te-a scos Domnul din
                Egipt.
            </VERS>
            <VERS vnumber="10">Să ţii porunca aceasta la vremea hotărâtă, din an în an.
            </VERS>
            <VERS vnumber="11">Când te va aduce Domnul în ţara canaaniţilor, cum a jurat ţie şi părinţilor tăi, şi când
                ţi-o va da,
            </VERS>
            <VERS vnumber="12">să închini Domnului pe orice întâi născut, chiar pe orice întâi născut din vitele pe care
                le vei avea: orice parte bărbătească este a Domnului.
            </VERS>
            <VERS vnumber="13">Să răscumperi cu un miel pe orice întâi născut al măgăriţei; iar dacă nu-l vei
                răscumpăra, să-i frângi gâtul. Să răscumperi de asemenea pe orice întâi născut de parte bărbătească
                dintre fiii tăi.
            </VERS>
            <VERS vnumber="14">Şi când te va întreba fiul tău într-o zi: „Ce înseamnă lucrul acesta?”, să-i răspunzi:
                „Prin mâna Lui cea atotputernică, Domnul ne-a scos din Egipt, din casa robiei;
            </VERS>
            <VERS vnumber="15">şi, fiindcă faraon se încăpăţâna şi nu voia să ne lase să plecăm, Domnul a omorât pe toţi
                întâii născuţi din ţara Egiptului, de la întâii născuţi ai oamenilor până la întâii născuţi ai
                dobitoacelor. Iată de ce aduc jertfă Domnului pe orice întâi născut de parte bărbătească şi răscumpăr pe
                orice întâi născut dintre fiii mei.
            </VERS>
            <VERS vnumber="16">Să-ţi fie ca un semn pe mână şi ca un semn de aducere aminte pe frunte între ochi; căci
                prin mâna Lui atotputernică ne-a scos Domnul din Egipt.”
            </VERS>
            <VERS vnumber="17">După ce a lăsat faraon pe popor să plece, Dumnezeu nu l-a dus pe drumul care dă în ţara
                filistenilor, măcar că era mai aproape; căci a zis Dumnezeu: „S-ar putea să-i pară rău poporului, văzând
                războiul, şi să se întoarcă în Egipt.”
            </VERS>
            <VERS vnumber="18">Ci Dumnezeu a pus pe popor să facă un ocol pe drumul care duce spre pustiu, spre Marea
                Roşie. Copiii lui Israel au ieşit înarmaţi din ţara Egiptului.
            </VERS>
            <VERS vnumber="19">Moise a luat cu el oasele lui Iosif; căci Iosif pusese pe fiii lui Israel să jure,
                zicând: „Când vă va cerceta Dumnezeu, să luaţi cu voi oasele mele de aici.”
            </VERS>
            <VERS vnumber="20">Au plecat din Sucot şi au tăbărât la Etam, la marginea pustiului.
            </VERS>
            <VERS vnumber="21">Domnul mergea înaintea lor, ziua într-un stâlp de nor, ca să-i călăuzească pe drum, iar
                noaptea într-un stâlp de foc, ca să-i lumineze, pentru ca să meargă şi ziua şi noaptea.
            </VERS>
            <VERS vnumber="22">Stâlpul de nor nu se depărta dinaintea poporului în timpul zilei, nici stâlpul de foc în
                timpul nopţii.
            </VERS>
        </CHAPTER>
        <CHAPTER cnumber="14">
            <VERS vnumber="1">Domnul a vorbit lui Moise şi a zis:
            </VERS>
            <VERS vnumber="2">„Spune copiilor lui Israel să se întoarcă şi să tăbărască înaintea Pi-Hahirotului, între
                Migdol şi mare, faţă în faţă cu Baal-Ţefon: în dreptul locului acestuia să tăbărâţi, lângă mare.
            </VERS>
            <VERS vnumber="3">Faraon va zice despre copiii lui Israel: „S-au rătăcit prin ţară; îi închide pustiul.”
            </VERS>
            <VERS vnumber="4">Eu voi împietri inima lui faraon, şi-i va urmări; dar faraon şi toată oastea lui vor face
                să se arate slava Mea, şi egiptenii vor şti că Eu sunt Domnul.” Copiii lui Israel au făcut aşa.
            </VERS>
            <VERS vnumber="5">S-a dat de ştire împăratului Egiptului că poporul a luat fuga. Atunci inima lui faraon şi
                inima slujitorilor lui s-a schimbat faţă de popor. Ei au zis: „Ce am făcut de am lăsat pe Israel să
                plece şi să nu ne mai slujească?”
            </VERS>
            <VERS vnumber="6">Faraon şi-a pregătit carul de război şi şi-a luat oamenii de război cu el.
            </VERS>
            <VERS vnumber="7">A luat şase sute de care de luptă cu oameni aleşi şi toate carele Egiptului; în toate erau
                luptători.
            </VERS>
            <VERS vnumber="8">Domnul a împietrit inima lui faraon, împăratul Egiptului, şi faraon a urmărit pe copiii
                lui Israel. Copiii lui Israel ieşiseră gata de luptă.
            </VERS>
            <VERS vnumber="9">Egiptenii i-au urmărit; şi toţi caii, carele lui faraon, călăreţii lui şi oştirea lui,
                i-au ajuns tocmai când erau tăbărâţi lângă mare lângă Pi-Hahirot, faţă în faţă cu Baal-Ţefon.
            </VERS>
            <VERS vnumber="10">Faraon se apropia. Copiii lui Israel şi-au ridicat ochii, şi iată că egiptenii veneau
                după ei. Şi copiii lui Israel s-au înspăimântat foarte tare şi au strigat către Domnul după ajutor.
            </VERS>
            <VERS vnumber="11">Ei au zis lui Moise: „Nu erau oare morminte în Egipt, ca să nu mai fi fost nevoie să ne
                aduci să murim în pustiu? Ce ne-ai făcut de ne-ai scos din Egipt?
            </VERS>
            <VERS vnumber="12">Nu-ţi spuneam noi în Egipt: „Lasă-ne să slujim ca robi egiptenilor, căci vrem mai bine să
                slujim ca robi egiptenilor decât să murim în pustiu”?”
            </VERS>
            <VERS vnumber="13">Moise a răspuns poporului: „Nu vă temeţi de nimic, staţi pe loc şi veţi vedea izbăvirea
                pe care v-o va da Domnul în ziua aceasta; căci pe egiptenii aceştia, pe care-i vedeţi azi, nu-i veţi mai
                vedea niciodată.
            </VERS>
            <VERS vnumber="14">Domnul Se va lupta pentru voi; dar voi staţi liniştiţi.”
            </VERS>
            <VERS vnumber="15">Domnul a zis lui Moise: „Ce rost au strigătele acestea? Spune copiilor lui Israel să
                pornească înainte.
            </VERS>
            <VERS vnumber="16">Tu ridică-ţi toiagul, întinde-ţi mâna spre mare şi despică-o; şi copiii lui Israel vor
                trece prin mijlocul mării ca pe uscat.
            </VERS>
            <VERS vnumber="17">Eu voi împietri inima egiptenilor, ca să intre în mare după ei. Şi faraon şi toată oastea
                lui, carele şi călăreţii lui, vor face să se arate slava Mea.
            </VERS>
            <VERS vnumber="18">Şi vor şti egiptenii că Eu sunt Domnul când faraon, carele şi călăreţii lui, vor face să
                se arate slava Mea.”
            </VERS>
            <VERS vnumber="19">Îngerul lui Dumnezeu, care mergea înaintea taberei lui Israel, Şi-a schimbat locul şi a
                mers înapoia lor, şi stâlpul de nor care mergea înaintea lor, şi-a schimbat locul şi a stat înapoia lor.
            </VERS>
            <VERS vnumber="20">El s-a aşezat între tăbăra egiptenilor şi tăbăra lui Israel. Norul acesta pe o parte era
                întunecos, iar pe cealaltă lumina noaptea. Şi toată noaptea cele două tabere nu s-au apropiat una de
                alta.
            </VERS>
            <VERS vnumber="21">Moise şi-a întins mâna spre mare. Şi Domnul a pus marea în mişcare printr-un vânt dinspre
                răsărit, care a suflat cu putere toată noaptea; el a uscat marea, şi apele s-au despărţit în două.
            </VERS>
            <VERS vnumber="22">Copiii lui Israel au trecut prin mijlocul mării ca pe uscat, şi apele stăteau ca un zid
                la dreapta şi la stânga lor.
            </VERS>
            <VERS vnumber="23">Egiptenii i-au urmărit; şi toţi caii lui faraon, carele şi călăreţii lui au intrat după
                ei în mijlocul mării.
            </VERS>
            <VERS vnumber="24">În straja dimineţii, Domnul, din stâlpul de foc şi de nor, S-a uitat spre tabăra
                egiptenilor şi a aruncat învălmăşeala în tăbăra egiptenilor.
            </VERS>
            <VERS vnumber="25">A scos roţile carelor şi le-a îngreuiat mersul. Egiptenii au zis atunci: „Haidem să fugim
                dinaintea lui Israel, căci Domnul Se luptă pentru el împotriva egiptenilor.”
            </VERS>
            <VERS vnumber="26">Domnul a zis lui Moise: „Întinde-ţi mâna spre mare; şi apele au să se întoarcă peste
                egipteni, peste carele lor şi peste călăreţii lor.”
            </VERS>
            <VERS vnumber="27">Moise şi-a întins mâna spre mare. Şi înspre dimineaţă, marea şi-a luat iarăşi
                repeziciunea cursului, şi, la apropierea ei, egiptenii au luat-o la fugă; dar Domnul a năpustit pe
                egipteni în mijlocul mării.
            </VERS>
            <VERS vnumber="28">Apele s-au întors şi au acoperit carele, călăreţii şi toată oastea lui faraon, care
                intraseră în mare după copiii lui Israel; niciunul măcar n-a scăpat.
            </VERS>
            <VERS vnumber="29">Dar copiii lui Israel au trecut prin mijlocul mării ca pe uscat, în timp ce apele stăteau
                ca un zid la dreapta şi la stânga lor.
            </VERS>
            <VERS vnumber="30">În ziua aceea, Domnul a izbăvit pe Israel din mâna egiptenilor; şi Israel a văzut pe
                egipteni morţi pe ţărmul mării.
            </VERS>
            <VERS vnumber="31">Israel a văzut mâna puternică pe care o îndreptase Domnul împotriva egiptenilor. Şi
                poporul s-a temut de Domnul şi a crezut în Domnul şi în robul Său Moise.
            </VERS>
        </CHAPTER>
        <CHAPTER cnumber="15">
            <VERS vnumber="1">Atunci Moise şi copiii lui Israel au cântat Domnului cântarea aceasta. Ei au zis: „Voi
                cânta Domnului, căci Şi-a arătat slava: a năpustit în mare pe cal şi pe călăreţ.
            </VERS>
            <VERS vnumber="2">Domnul este tăria mea şi temeiul cântărilor mele de laudă: El m-a scăpat. El este
                Dumnezeul meu: pe El Îl voi lăuda; El este Dumnezeul tatălui meu: pe El Îl voi preamări.
            </VERS>
            <VERS vnumber="3">Domnul este un războinic viteaz: numele Lui este Domnul.
            </VERS>
            <VERS vnumber="4">El a aruncat în mare carele lui faraon şi oastea lui; luptătorii lui aleşi au fost
                înghiţiţi în Marea Roşie.
            </VERS>
            <VERS vnumber="5">I-au acoperit valurile şi s-au coborât în fundul apelor, ca o piatră.
            </VERS>
            <VERS vnumber="6">Dreapta Ta, Doamne, şi-a făcut vestită tăria; mâna Ta cea dreaptă, Doamne, a zdrobit pe
                vrăjmaşi.
            </VERS>
            <VERS vnumber="7">Prin mărimea măreţiei Tale, Tu trânteşti la pământ pe vrăjmaşii Tăi; Îţi dezlănţui mânia,
                şi ea-i mistuie ca pe o trestie.
            </VERS>
            <VERS vnumber="8">La suflarea nărilor Tale, s-au îngrămădit apele, s-au ridicat talazurile ca un zid şi s-au
                închegat valurile în mijlocul mării.
            </VERS>
            <VERS vnumber="9">Vrăjmaşul zicea: „Îi voi urmări, îi voi ajunge, voi împărţi prada de război; mă voi
                răzbuna pe ei, voi scoate sabia şi-i voi nimici cu mâna mea!”
            </VERS>
            <VERS vnumber="10">Dar Tu ai suflat cu suflarea Ta: şi marea i-a acoperit; ca plumbul s-au afundat în
                adâncimea apelor.
            </VERS>
            <VERS vnumber="11">Cine este ca Tine între dumnezei, Doamne? Cine este ca Tine minunat în sfinţenie, bogat
                în fapte de laudă, şi făcător de minuni?
            </VERS>
            <VERS vnumber="12">Tu Ţi-ai întins mâna dreaptă: şi i-a înghiţit pământul.
            </VERS>
            <VERS vnumber="13">Prin îndurarea Ta, Tu ai călăuzit şi ai izbăvit pe poporul acesta; iar prin puterea Ta îl
                îndrepţi spre locaşul sfinţeniei Tale.
            </VERS>
            <VERS vnumber="14">Popoarele vor afla lucrul acesta şi se vor cutremura: apucă groaza pe filisteni,
            </VERS>
            <VERS vnumber="15">se înspăimântă căpeteniile Edomului, şi un tremur apucă pe războinicii lui Moab; toţi
                locuitorii Canaanului leşină de la inimă.
            </VERS>
            <VERS vnumber="16">Îi va apuca teama şi spaima; iar văzând măreţia braţului Tău, vor sta muţi ca o piatră,
                până va trece poporul Tău, Doamne! Până va trece poporul pe care Ţi l-ai răscumpărat.
            </VERS>
            <VERS vnumber="17">Tu îi vei aduce şi-i vei aşeza pe muntele moştenirii Tale, în locul pe care Ţi l-ai
                pregătit ca locaş, Doamne, la Templul pe care mâinile Tale l-au întemeiat, Doamne!
            </VERS>
            <VERS vnumber="18">Şi Domnul va împărăţi în veac şi în veci de veci.
            </VERS>
            <VERS vnumber="19">Căci caii lui faraon, carele şi călăreţii lui au intrat în mare, şi Domnul a adus peste
                ei apele mării; dar copiii lui Israel au mers ca pe uscat prin mijlocul mării.”
            </VERS>
            <VERS vnumber="20">Maria, prorociţa, sora lui Aaron, a luat în mână un timpan, şi toate femeile au venit
                după ea, cu timpane şi jucând.
            </VERS>
            <VERS vnumber="21">Maria răspundea copiilor lui Israel: „Cântaţi Domnului, căci Şi-a arătat slava: a
                năpustit în mare pe cal şi pe călăreţ.”
            </VERS>
            <VERS vnumber="22">Moise a pornit pe Israel de la Marea Roşie. Au apucat înspre pustiul Şur; şi, după trei
                zile de mers în pustiu, n-au găsit apă.
            </VERS>
            <VERS vnumber="23">Au ajuns la Mara; dar n-au putut să bea apă din Mara, pentru că era amară. De aceea locul
                acela a fost numit Mara.
            </VERS>
            <VERS vnumber="24">Poporul a cârtit împotriva lui Moise, zicând: „Ce avem să bem?”
            </VERS>
            <VERS vnumber="25">Moise a strigat către Domnul; şi Domnul i-a arătat un lemn, pe care l-a aruncat în apă.
                Şi apa s-a făcut dulce. Acolo a dat Domnul poporului legi şi porunci, şi acolo l-a pus la încercare.
            </VERS>
            <VERS vnumber="26">El a zis: „Dacă vei asculta cu luare aminte glasul Domnului Dumnezeului tău, dacă vei
                face ce este bine înaintea Lui, dacă vei asculta de poruncile Lui şi dacă vei păzi toate legile Lui, nu
                te voi lovi cu niciuna din bolile cu care am lovit pe egipteni; căci Eu sunt Domnul care te vindecă.”
            </VERS>
            <VERS vnumber="27">Au ajuns la Elim, unde erau douăsprezece izvoare de apă şi şaptezeci de finici. Şi au
                tăbărât acolo, lângă apă.
            </VERS>
        </CHAPTER>
        <CHAPTER cnumber="16">
            <VERS vnumber="1">Toată adunarea copiilor lui Israel a plecat din Elim; şi au ajuns în pustiul Sin, care
                este între Elim şi Sinai, în a cincisprezecea zi a lunii a doua după ieşirea lor din ţara Egiptului.
            </VERS>
            <VERS vnumber="2">Şi toată adunarea copiilor lui Israel a cârtit în pustiul acela împotriva lui Moise şi
                Aaron.
            </VERS>
            <VERS vnumber="3">Copiii lui Israel le-au zis: „Cum de n-am murit loviţi de mâna Domnului în ţara Egiptului,
                când şedeam lângă oalele noastre cu carne, când mâncam pâine de ne săturam? Căci ne-aţi adus în pustiul
                acesta ca să faceţi să moară de foame toată mulţimea aceasta.”
            </VERS>
            <VERS vnumber="4">Domnul a zis lui Moise: „Iată că voi face să vă plouă pâine din ceruri. Poporul va ieşi
                afară şi va strânge, cât îi trebuie pentru fiecare zi, ca să-l pun la încercare şi să văd dacă va umbla
                sau nu după legea Mea.
            </VERS>
            <VERS vnumber="5">În ziua a şasea, când vor pregăti ce au adus acasă, vor avea de două ori mai mult decât
                vor strânge în fiecare zi.”
            </VERS>
            <VERS vnumber="6">Moise şi Aaron au zis tuturor copiilor lui Israel: „Astă-seară, veţi înţelege că Domnul
                este Acela care v-a scos din ţara Egiptului.
            </VERS>
            <VERS vnumber="7">Şi mâine dimineaţă, veţi vedea slava Domnului; pentru că v-a auzit cârtirile împotriva
                Domnului; căci ce suntem noi, ca să cârtiţi împotriva noastră?”
            </VERS>
            <VERS vnumber="8">Moise a zis: „Domnul vă va da astă-seară carne de mâncat, şi mâine dimineaţă vă va da
                pâine să vă săturaţi, pentru că a auzit Domnul cârtirile pe care le-aţi rostit împotriva Lui; căci ce
                suntem noi? Cârtirile voastre nu se îndreaptă împotriva noastră, ci împotriva Domnului.”
            </VERS>
            <VERS vnumber="9">Moise a zis lui Aaron: „Spune întregii adunări a copiilor lui Israel: „Apropiaţi-vă
                înaintea Domnului; căci v-a auzit cârtirile.”
            </VERS>
            <VERS vnumber="10">Şi, pe când vorbea Aaron întregii adunări a lui Israel, s-au uitat înspre pustiu, şi iată
                că slava Domnului s-a arătat în nor.
            </VERS>
            <VERS vnumber="11">Domnul, vorbind lui Moise, a zis:
            </VERS>
            <VERS vnumber="12">„Am auzit cârtirile copiilor lui Israel. Spune-le: „Între cele două seri aveţi să mâncaţi
                carne, şi dimineaţa vă veţi sătura de pâine; şi veţi şti că Eu sunt Domnul Dumnezeul vostru.”
            </VERS>
            <VERS vnumber="13">Seara, au venit nişte prepeliţe şi au acoperit tăbăra; şi, dimineaţa, s-a aşezat un strat
                gros de rouă în jurul taberei.
            </VERS>
            <VERS vnumber="14">Când s-a luat roua aceasta, pe faţa pustiului era ceva mărunt ca nişte grăunţe, mărunt ca
                bobiţele de gheaţă albă pe pământ.
            </VERS>
            <VERS vnumber="15">Copiii lui Israel s-au uitat la ea şi au zis unul către altul: „Ce este aceasta?” Căci nu
                ştiau ce este. Moise le-a zis: „Este pâinea pe care v-o dă Domnul ca hrană.
            </VERS>
            <VERS vnumber="16">Iată ce a poruncit Domnul: „Fiecare din voi să strângă cât îi trebuie pentru hrană, şi
                anume un omer de cap, după numărul sufletelor voastre; fiecare să ia din ea pentru cei din cortul lui.”
            </VERS>
            <VERS vnumber="17">Israeliţii au făcut aşa; şi au strâns unii mai mult, alţii mai puţin.
            </VERS>
            <VERS vnumber="18">În urmă o măsurau cu omerul, şi cine strânsese mai mult, n-avea nimic de prisos, iar cine
                strânsese mai puţin, nu ducea lipsă deloc. Fiecare strângea tocmai cât îi trebuia pentru hrană.
            </VERS>
            <VERS vnumber="19">Moise le-a zis: „Nimeni să nu lase ceva din ea până a doua zi dimineaţă.”
            </VERS>
            <VERS vnumber="20">N-au ascultat de Moise, şi s-au găsit unii care au lăsat ceva din ea până dimineaţa; dar
                a făcut viermi şi s-a împuţit. Moise s-a mâniat pe oamenii aceia.
            </VERS>
            <VERS vnumber="21">Astfel, în toate dimineţile, fiecare strângea cât îi trebuia pentru hrană; şi, când venea
                căldura soarelui, se topea.
            </VERS>
            <VERS vnumber="22">În ziua a şasea, au strâns hrană îndoit, şi anume doi omeri de fiecare. Toţi fruntaşii
                adunării au venit şi au spus lui Moise lucrul acesta.
            </VERS>
            <VERS vnumber="23">Şi Moise le-a zis: „Domnul a poruncit aşa. Mâine este ziua de odihnă, Sabatul închinat
                Domnului; coaceţi ce aveţi de copt, fierbeţi ce aveţi de fiert şi păstraţi până a doua zi dimineaţa tot
                ce va rămâne!”
            </VERS>
            <VERS vnumber="24">Au lăsat-o până a doua zi dimineaţa, cum poruncise Moise; şi nu s-a împuţit şi n-a făcut
                viermi.
            </VERS>
            <VERS vnumber="25">Moise a zis: „Mâncaţi-o azi, căci este ziua Sabatului; azi nu veţi găsi mană pe câmp.
            </VERS>
            <VERS vnumber="26">Veţi strânge timp de şase zile; dar în ziua a şaptea, care este Sabatul, nu va fi.”
            </VERS>
            <VERS vnumber="27">În ziua a şaptea, unii din popor au ieşit să strângă mană, şi n-au găsit.
            </VERS>
            <VERS vnumber="28">Atunci Domnul a zis lui Moise: „Până când aveţi de gând să nu păziţi poruncile şi legile
                Mele?
            </VERS>
            <VERS vnumber="29">Vedeţi că Domnul v-a dat Sabatul; de aceea vă dă în ziua a şasea hrană pentru două zile.
                Fiecare să rămână la locul lui, şi, în ziua a şaptea, nimeni să nu iasă din locul în care se găseşte.”
            </VERS>
            <VERS vnumber="30">Şi poporul s-a odihnit în ziua a şaptea.
            </VERS>
            <VERS vnumber="31">Casa lui Israel a numit hrana aceasta „mană”. Ea semăna cu bobul de coriandru; era albă
                şi avea un gust de turtă cu miere.
            </VERS>
            <VERS vnumber="32">Moise a zis: „Iată ce a poruncit Domnul: „Să se păstreze un omer plin cu mană pentru
                urmaşii voştri, ca să vadă şi ei pâinea pe care v-am dat-o s-o mâncaţi în pustiu, după ce v-am scos din
                ţara Egiptului.”
            </VERS>
            <VERS vnumber="33">Şi Moise a zis lui Aaron: „Ia un vas, pune în el un omer plin cu mană şi aşază-l înaintea
                Domnului, ca să fie păstrat pentru urmaşii voştri.”
            </VERS>
            <VERS vnumber="34">După porunca dată de Domnul lui Moise, Aaron l-a pus înaintea chivotului mărturiei, ca să
                fie păstrat.
            </VERS>
            <VERS vnumber="35">Copiii lui Israel au mâncat mană patruzeci de ani, până la sosirea lor într-o ţară
                locuită; au mâncat mană până la sosirea lor la hotarele ţării Canaanului.
            </VERS>
            <VERS vnumber="36">Omerul este a zecea parte dintr-o efă.
            </VERS>
        </CHAPTER>
        <CHAPTER cnumber="17">
            <VERS vnumber="1">Toată adunarea copiilor lui Israel a plecat din pustiul Sin, după călătoriile zilnice, pe
                care poruncise Domnul să le facă; şi au tăbărât la Refidim. Acolo poporul n-a găsit apă de băut.
            </VERS>
            <VERS vnumber="2">Atunci poporul a căutat ceartă cu Moise. Ei au zis: „Dă-ne apă să bem!” Moise le-a
                răspuns: „Pentru ce căutaţi ceartă cu mine? Pentru ce ispitiţi pe Domnul?”
            </VERS>
            <VERS vnumber="3">Poporul stătea acolo, chinuit de sete, şi cârtea împotriva lui Moise. El zicea: „Pentru ce
                ne-ai scos din Egipt, ca să ne faci să murim de sete aici cu copiii şi turmele noastre?”
            </VERS>
            <VERS vnumber="4">Moise a strigat către Domnul şi a zis: „Ce să fac cu poporul acesta? Încă puţin, şi au să
                mă ucidă cu pietre.”
            </VERS>
            <VERS vnumber="5">Domnul a zis lui Moise: „Treci înaintea poporului şi ia cu tine vreo câţiva din bătrânii
                lui Israel; ia-ţi în mână şi toiagul cu care ai lovit râul, şi porneşte!
            </VERS>
            <VERS vnumber="6">Iată, Eu voi sta înaintea ta pe stânca Horebului; vei lovi stânca şi va ţâşni apă din ea,
                şi poporul va bea.” Moise a făcut aşa, în faţa bătrânilor lui Israel.
            </VERS>
            <VERS vnumber="7">El a numit locul acela „Masa şi Meriba”, căci copiii lui Israel se certaseră şi ispitiseră
                pe Domnul, zicând: „Este oare Domnul în mijlocul nostru, sau nu este?”
            </VERS>
            <VERS vnumber="8">Amalec a venit să bată pe Israel la Refidim.
            </VERS>
            <VERS vnumber="9">Atunci Moise a zis lui Iosua: „Alege nişte bărbaţi şi ieşi de luptă împotriva lui Amalec.
                Iar eu voi sta mâine pe vârful dealului cu toiagul lui Dumnezeu în mână.”
            </VERS>
            <VERS vnumber="10">Iosua a făcut ce-i spusese Moise şi a ieşit să lupte împotriva lui Amalec. Iar Moise,
                Aaron şi Hur s-au suit pe vârful dealului.
            </VERS>
            <VERS vnumber="11">Când îşi ridica Moise mâna, era mai tare Israel; şi când îşi lăsa mâna în jos, era mai
                tare Amalec.
            </VERS>
            <VERS vnumber="12">Mâinile lui Moise fiind trudite, ei au luat o piatră, au pus-o sub el, şi el a şezut pe
                ea. Aaron şi Hur îi sprijineau mâinile, unul deoparte, iar altul de alta; şi mâinile lui au rămas
                întinse până la asfinţitul soarelui.
            </VERS>
            <VERS vnumber="13">Şi Iosua a biruit pe Amalec şi poporul lui, cu tăişul sabiei.
            </VERS>
            <VERS vnumber="14">Domnul a zis lui Moise: „Scrie lucrul acesta în carte, ca să se păstreze aducerea aminte,
                şi spune lui Iosua că voi şterge pomenirea lui Amalec de sub ceruri.”
            </VERS>
            <VERS vnumber="15">Moise a zidit un altar şi i-a pus numele „Domnul, steagul meu”.
            </VERS>
            <VERS vnumber="16">El a zis: „Pentru că şi-a ridicat mâna împotriva scaunului de domnie al Domnului, Domnul
                va purta război împotriva lui Amalec, din neam în neam!”
            </VERS>
        </CHAPTER>
        <CHAPTER cnumber="18">
            <VERS vnumber="1">Ietro, preotul Madianului, socrul lui Moise, a aflat tot ce făcuse Dumnezeu pentru Moise
                şi poporul Său, Israel; a aflat că Domnul scosese pe Israel din Egipt.
            </VERS>
            <VERS vnumber="2">Ietro, socrul lui Moise, a luat pe Sefora, nevasta lui Moise, care fusese trimisă acasă.
            </VERS>
            <VERS vnumber="3">A luat şi pe cei doi fii ai Seforei; unul se numea Gherşom căci Moise zisese: „Locuiesc ca
                străin într-o ţară străină,”
            </VERS>
            <VERS vnumber="4">iar celălalt se numea Eliezer căci zisese: „Dumnezeul tatălui meu mi-a ajutat şi m-a
                scăpat de sabia lui faraon.”
            </VERS>
            <VERS vnumber="5">Ietro, socrul lui Moise, a venit cu fiii şi nevasta lui Moise în pustiu unde tăbăra el, la
                muntele lui Dumnezeu.
            </VERS>
            <VERS vnumber="6">A trimis vorbă lui Moise să-i spună: „Eu, socrul tău, Ietro, vin la tine cu nevasta ta şi
                cu cei doi fii ai tăi.”
            </VERS>
            <VERS vnumber="7">Moise a ieşit înaintea socrului său, s-a aruncat cu faţa la pământ, şi l-a sărutat. S-au
                întrebat unul pe altul de sănătate şi au intrat în cortul lui Moise.
            </VERS>
            <VERS vnumber="8">Moise a istorisit socrului său tot ce făcuse Domnul împotriva lui faraon şi împotriva
                Egiptului, din pricina lui Israel, toate suferinţele care veniseră peste ei pe drum şi cum îi izbăvise
                Domnul din ele.
            </VERS>
            <VERS vnumber="9">Ietro s-a bucurat pentru tot binele pe care-l făcuse Domnul lui Israel şi pentru că-l
                izbăvise din mâna egiptenilor.
            </VERS>
            <VERS vnumber="10">Şi Ietro a zis: „Binecuvântat să fie Domnul, care v-a izbăvit din mâna egiptenilor şi din
                mâna lui faraon, El, care a izbăvit poporul din mâna egiptenilor!
            </VERS>
            <VERS vnumber="11">Cunosc acum că Domnul este mai mare decât toţi dumnezeii; căci în lucrul în care s-au
                purtat cu trufie, El a fost mai presus de ei.”
            </VERS>
            <VERS vnumber="12">Ietro, socrul lui Moise, a adus lui Dumnezeu o ardere de tot şi o jertfă de mâncare.
                Aaron şi toţi bătrânii lui Israel au venit şi au luat parte la masă cu socrul lui Moise, înaintea lui
                Dumnezeu.
            </VERS>
            <VERS vnumber="13">A doua zi, Moise s-a aşezat să judece poporul; şi poporul a stat înaintea lui de
                dimineaţa până seara.
            </VERS>
            <VERS vnumber="14">Socrul lui Moise a văzut tot ce făcea el pentru popor, şi a zis: „Ce faci tu acolo cu
                poporul acela? De ce stai singur, şi tot poporul stă înaintea ta, de dimineaţa până seara?”
            </VERS>
            <VERS vnumber="15">Moise a răspuns socrului său: „Poporul vine la mine ca să ceară sfat lui Dumnezeu.
            </VERS>
            <VERS vnumber="16">Când au vreo treabă, vin la mine; eu judec între ei şi fac cunoscut poruncile lui
                Dumnezeu şi legile Lui.”
            </VERS>
            <VERS vnumber="17">Socrul lui Moise i-a zis: „Ce faci tu nu este bine.
            </VERS>
            <VERS vnumber="18">Te istoveşti singur şi vei istovi şi poporul acesta, care este cu tine; căci lucrul este
                mai presus de puterile tale şi nu-l vei putea face singur.
            </VERS>
            <VERS vnumber="19">Acum ascultă glasul meu; am să-ţi dau un sfat, şi Dumnezeu va fi cu tine! Fii tălmaciul
                poporului înaintea lui Dumnezeu şi du pricinile înaintea lui Dumnezeu.
            </VERS>
            <VERS vnumber="20">Învaţă-i poruncile şi legile; şi arată-le calea pe care trebuie s-o urmeze şi ce trebuie
                să facă.
            </VERS>
            <VERS vnumber="21">Alege din tot poporul oameni destoinici, temători de Dumnezeu, oameni de încredere,
                vrăjmaşi ai lăcomiei; pune-i peste popor drept căpetenii peste o mie, căpetenii peste o sută, căpetenii
                peste cincizeci şi căpetenii peste zece.
            </VERS>
            <VERS vnumber="22">Ei să judece poporul în tot timpul; să aducă înaintea ta toate pricinile însemnate, iar
                pricinile cele mai mici să le judece ei înşişi. În felul acesta îţi vei uşura sarcina, căci o vor purta
                şi ei împreună cu tine.
            </VERS>
            <VERS vnumber="23">Dacă vei face lucrul acesta şi dacă Dumnezeu îţi va porunci aşa, vei putea face faţă
                lucrurilor, şi tot poporul acesta va ajunge fericit la locul lui.”
            </VERS>
            <VERS vnumber="24">Moise a ascultat sfatul socrului său şi a făcut tot ce spusese el.
            </VERS>
            <VERS vnumber="25">Moise a ales oameni destoinici din tot Israelul şi i-a pus căpetenii ale poporului,
                căpetenii peste o mie, căpetenii peste o sută, căpetenii peste cincizeci şi căpetenii peste zece.
            </VERS>
            <VERS vnumber="26">Ei judecau poporul în tot timpul; aduceau înaintea lui Moise pricinile grele, iar toate
                pricinile mici le judecau ei înşişi.
            </VERS>
            <VERS vnumber="27">Apoi Moise a trimis pe socrul său în ţara lui.
            </VERS>
        </CHAPTER>
        <CHAPTER cnumber="19">
            <VERS vnumber="1">În luna a treia după ieşirea lor din ţara Egiptului, copiii lui Israel au ajuns în ziua
                aceea în pustiul Sinai.
            </VERS>
            <VERS vnumber="2">După ce au plecat de la Refidim, au ajuns în pustiul Sinai şi au tăbărât în pustiu. Israel
                a tăbărât acolo, în faţa muntelui.
            </VERS>
            <VERS vnumber="3">Moise s-a suit la Dumnezeu. Şi Domnul l-a chemat de pe munte, zicând: „Aşa să vorbeşti
                casei lui Iacov şi să spui copiilor lui Israel:
            </VERS>
            <VERS vnumber="4">„Aţi văzut ce am făcut Egiptului şi cum v-am purtat pe aripi de vultur şi v-am adus aici
                la Mine.
            </VERS>
            <VERS vnumber="5">Acum, dacă veţi asculta glasul Meu şi dacă veţi păzi legământul Meu, veţi fi ai Mei dintre
                toate popoarele, căci tot pământul este al Meu;
            </VERS>
            <VERS vnumber="6">Îmi veţi fi o împărăţie de preoţi şi un neam sfânt. Acestea sunt cuvintele pe care le vei
                spune copiilor lui Israel.”
            </VERS>
            <VERS vnumber="7">Moise a venit de a chemat pe bătrânii poporului şi le-a pus înainte toate cuvintele
                acestea, cum îi poruncise Domnul.
            </VERS>
            <VERS vnumber="8">Tot poporul a răspuns: „Vom face tot ce a zis Domnul!” Moise a spus Domnului cuvintele
                poporului.
            </VERS>
            <VERS vnumber="9">Şi Domnul a zis lui Moise: „Iată, voi veni la tine într-un nor gros, pentru ca să audă
                poporul când îţi voi vorbi şi să aibă întotdeauna încredere în tine.” Moise a spus Domnului cuvintele
                poporului.
            </VERS>
            <VERS vnumber="10">Şi Domnul a zis lui Moise: „Du-te la popor, sfinţeşte-i, azi şi mâine, şi pune-i să-şi
                spele hainele.
            </VERS>
            <VERS vnumber="11">Să fie gata pentru a treia zi; căci a treia zi Domnul Se va coborî, în faţa întregului
                popor, pe muntele Sinai.
            </VERS>
            <VERS vnumber="12">Să hotărăşti poporului anumite margini de jur împrejur şi să spui: „Să nu cumva să vă
                suiţi pe munte sau să vă atingeţi de poalele lui. Oricine se va atinge de munte va fi pedepsit cu
                moartea.
            </VERS>
            <VERS vnumber="13">Nicio mână să nu se atingă de el; ci pe oricine se va atinge să-l omoare cu pietre sau
                să-l străpungă cu săgeţi: dobitoc sau om, nu va trăi.” Când va suna trâmbiţa, ei vor înainta spre
                munte.”
            </VERS>
            <VERS vnumber="14">Moise s-a coborât de pe munte la popor: a sfinţit poporul, şi ei şi-au spălat hainele.
            </VERS>
            <VERS vnumber="15">Şi a zis poporului: „Fiţi gata în trei zile; să nu vă apropiaţi de vreo femeie.”
            </VERS>
            <VERS vnumber="16">A treia zi dimineaţa, au fost tunete, fulgere şi un nor gros pe munte; trâmbiţa răsuna cu
                putere, şi tot poporul din tabără a fost apucat de spaimă.
            </VERS>
            <VERS vnumber="17">Moise a scos poporul din tabără, spre întâmpinarea lui Dumnezeu, şi s-au aşezat la
                poalele muntelui.
            </VERS>
            <VERS vnumber="18">Muntele Sinai era tot numai fum, pentru că Domnul Se coborâse pe el în mijlocul focului.
                Fumul acesta se înălţa ca fumul unui cuptor, şi tot muntele se cutremura cu putere.
            </VERS>
            <VERS vnumber="19">Trâmbiţa răsuna tot mai puternic. Moise vorbea, şi Dumnezeu îi răspundea cu glas tare.
            </VERS>
            <VERS vnumber="20">Domnul S-a coborât pe muntele Sinai, şi anume pe vârful muntelui. Domnul a chemat pe
                Moise pe vârful muntelui. Şi Moise s-a suit sus.
            </VERS>
            <VERS vnumber="21">Domnul a zis lui Moise: „Coboară-te şi porunceşte poporului cu tot dinadinsul să nu dea
                buzna spre Domnul, ca să se uite, pentru ca nu cumva să piară un mare număr dintre ei.
            </VERS>
            <VERS vnumber="22">Preoţii, care se apropie de Domnul, să se sfinţească şi ei, ca nu cumva să-i lovească
                Domnul cu moartea.”
            </VERS>
            <VERS vnumber="23">Moise a zis Domnului: „Poporul nu va putea să se suie pe muntele Sinai, căci ne-ai oprit
                cu tot dinadinsul, zicând: „Hotărăşte anumite margini în jurul muntelui şi sfinţeşte-l.”
            </VERS>
            <VERS vnumber="24">Domnul i-a zis: „Du-te, coboară-te şi suie-te apoi iarăşi cu Aaron; dar preoţii şi
                poporul să nu dea buzna să se suie la Domnul, ca nu cumva să-i lovească cu moartea.”
            </VERS>
            <VERS vnumber="25">Moise s-a coborât la popor şi i-a spus aceste lucruri.
            </VERS>
        </CHAPTER>
        <CHAPTER cnumber="20">
            <VERS vnumber="1">Atunci Dumnezeu a rostit toate aceste cuvinte şi a zis:
            </VERS>
            <VERS vnumber="2">„Eu sunt Domnul Dumnezeul tău care te-a scos din ţara Egiptului, din casa robiei.
            </VERS>
            <VERS vnumber="3">Să nu ai alţi dumnezei afară de Mine.
            </VERS>
            <VERS vnumber="4">Să nu-ţi faci chip cioplit, nici vreo înfăţişare a lucrurilor care sunt sus în ceruri, sau
                jos pe pământ, sau în apele mai de jos decât pământul.
            </VERS>
            <VERS vnumber="5">Să nu te închini înaintea lor şi să nu le slujeşti; căci Eu, Domnul Dumnezeul tău, sunt un
                Dumnezeu gelos, care pedepsesc nelegiuirea părinţilor în copii, până la al treilea şi la al patrulea
                neam al celor ce Mă urăsc,
            </VERS>
            <VERS vnumber="6">şi Mă îndur până la al miilea neam de cei ce Mă iubesc şi păzesc poruncile Mele.
            </VERS>
            <VERS vnumber="7">Să nu iei în deşert Numele Domnului Dumnezeului tău; căci Domnul nu va lăsa nepedepsit pe
                cel ce va lua în deşert Numele Lui.
            </VERS>
            <VERS vnumber="8">Adu-ţi aminte de ziua de odihnă, ca s-o sfinţeşti.
            </VERS>
            <VERS vnumber="9">Să lucrezi şase zile şi să-ţi faci lucrul tău.
            </VERS>
            <VERS vnumber="10">Dar ziua a şaptea este ziua de odihnă închinată Domnului Dumnezeului tău: să nu faci
                nicio lucrare în ea, nici tu, nici fiul tău, nici fiica ta, nici robul tău, nici roaba ta, nici vita ta,
                nici străinul care este în casa ta.
            </VERS>
            <VERS vnumber="11">Căci în şase zile a făcut Domnul cerurile, pământul şi marea, şi tot ce este în ele, iar
                în ziua a şaptea S-a odihnit: de aceea a binecuvântat Domnul ziua de odihnă şi a sfinţit-o.
            </VERS>
            <VERS vnumber="12">Cinsteşte pe tatăl tău şi pe mama ta, pentru ca să ţi se lungească zilele în ţara pe care
                ţi-o dă Domnul Dumnezeul tău.
            </VERS>
            <VERS vnumber="13">Să nu ucizi.
            </VERS>
            <VERS vnumber="14">Să nu preacurveşti.
            </VERS>
            <VERS vnumber="15">Să nu furi.
            </VERS>
            <VERS vnumber="16">Să nu mărturiseşti strâmb împotriva aproapelui tău.
            </VERS>
            <VERS vnumber="17">Să nu pofteşti casa aproapelui tău; să nu pofteşti nevasta aproapelui tău, nici robul
                lui, nici roaba lui, nici boul lui, nici măgarul lui, nici vreun alt lucru care este al aproapelui tău.
            </VERS>
            <VERS vnumber="18">Tot poporul auzea tunetele şi sunetul trâmbiţei şi vedea flăcările muntelui care fumega.
                La priveliştea aceasta, poporul tremura şi stătea în depărtare.
            </VERS>
            <VERS vnumber="19">Ei au zis lui Moise: „Vorbeşte-ne tu însuţi şi te vom asculta: dar să nu ne mai vorbească
                Dumnezeu, ca să nu murim.”
            </VERS>
            <VERS vnumber="20">Moise a zis poporului: „Nu vă înspăimântaţi; căci Dumnezeu a venit tocmai ca să vă pună
                la încercare şi ca să aveţi frica Lui înaintea ochilor voştri, pentru ca să nu păcătuiţi.”
            </VERS>
            <VERS vnumber="21">Poporul stătea în depărtare; iar Moise s-a apropiat de norul în care era Dumnezeu.
            </VERS>
            <VERS vnumber="22">Domnul a zis lui Moise: „Aşa să vorbeşti copiilor lui Israel: „Aţi văzut că v-am vorbit
                din ceruri.
            </VERS>
            <VERS vnumber="23">Să nu faceţi dumnezei de argint şi dumnezei de aur, ca să-i puneţi alături de Mine; să nu
                vă faceţi alţi dumnezei.
            </VERS>
            <VERS vnumber="24">Să-Mi ridici un altar de pământ, pe care să-ţi aduci arderile de tot şi jertfele de
                mulţumire, oile şi boii. În orice loc în care Îmi voi aduce aminte de Numele Meu, voi veni la tine şi te
                voi binecuvânta.
            </VERS>
            <VERS vnumber="25">Dacă-Mi vei ridica un altar de piatră, să nu-l zideşti din pietre cioplite; căci cum îţi
                vei pune dalta în piatră, o vei pângări.
            </VERS>
            <VERS vnumber="26">Să nu te sui la altarul Meu pe trepte, ca să nu ţi se descopere goliciunea înaintea lui.”
            </VERS>
        </CHAPTER>
        <CHAPTER cnumber="21">
            <VERS vnumber="1">„Iată legile pe care le vei pune înaintea lor.
            </VERS>
            <VERS vnumber="2">Dacă vei cumpăra un rob evreu, să slujească şase ani ca rob; dar în al şaptelea să iasă
                slobod, fără să plătească nimic ca despăgubire.
            </VERS>
            <VERS vnumber="3">Dacă a intrat singur, să iasă singur; dacă era însurat, să iasă şi nevasta sa împreună cu
                el.
            </VERS>
            <VERS vnumber="4">Dacă stăpânul lui i-a dat o nevastă, şi a avut fii şi fiice cu ea, nevasta şi copiii să
                fie ai stăpânului lui, iar el să iasă singur.
            </VERS>
            <VERS vnumber="5">Dacă robul va zice: „Eu iubesc pe stăpânul meu, pe nevasta mea şi copiii mei, şi nu vreau
                să ies slobod”,
            </VERS>
            <VERS vnumber="6">atunci stăpânul lui să-l ducă înaintea lui Dumnezeu, să-l apropie de uşă sau de stâlpul
                uşii, şi stăpânul lui să-i găurească urechea cu o sulă, şi robul să rămână pentru totdeauna în slujba
                lui.
            </VERS>
            <VERS vnumber="7">Dacă un om îşi va vinde fata ca roabă, ea să nu iasă cum ies robii.
            </VERS>
            <VERS vnumber="8">Dacă nu va plăcea stăpânului ei, care o luase de nevastă, el să-i înlesnească
                răscumpărarea; dar nu va avea dreptul s-o vândă unor străini, dacă nu-şi va ţine cuvântul.
            </VERS>
            <VERS vnumber="9">Dacă o dă de nevastă fiului său, să se poarte cu ea după dreptul fiicelor.
            </VERS>
            <VERS vnumber="10">Dacă-i va lua o altă nevastă, nu va scădea nimic pentru cea dintâi din hrană, din
                îmbrăcăminte şi din dreptul ei de soţie.
            </VERS>
            <VERS vnumber="11">Dacă nu-i face aceste trei lucruri, ea va putea ieşi, fără nicio despăgubire, fără să dea
                bani.
            </VERS>
            <VERS vnumber="12">Cine va lovi pe altul cu o lovitură de moarte să fie pedepsit cu moartea.
            </VERS>
            <VERS vnumber="13">Dacă nu i-a întins laţuri şi dacă Dumnezeu l-a făcut să-i cadă în mână, îţi voi hotărî un
                loc unde va putea să fugă.
            </VERS>
            <VERS vnumber="14">Dar dacă lucrează cineva cu răutate împotriva aproapelui său, folosindu-se de viclenie ca
                să-l omoare, chiar şi de la altarul Meu să-l smulgi, ca să fie omorât.
            </VERS>
            <VERS vnumber="15">Cine va lovi pe tatăl său sau pe mama sa să fie pedepsit cu moartea.
            </VERS>
            <VERS vnumber="16">Cine va fura un om şi-l va vinde sau îl va ţine în mâinile lui să fie pedepsit cu
                moartea.
            </VERS>
            <VERS vnumber="17">Cine va blestema pe tatăl său sau pe mama sa, să fie pedepsit cu moartea.
            </VERS>
            <VERS vnumber="18">Dacă se vor certa doi oameni, şi unul din ei va lovi pe celălalt cu o piatră sau cu
                pumnul, fără să-i pricinuiască moartea, dar silindu-l să stea în pat,
            </VERS>
            <VERS vnumber="19">cel ce l-a lovit să nu fie pedepsit, dacă celălalt se va scula şi se va plimba afară,
                sprijinit pe un toiag. Numai să-l despăgubească pentru încetarea lucrului lui şi să-l îngrijească până
                la vindecare.
            </VERS>
            <VERS vnumber="20">Dacă un om va lovi cu băţul pe robul său, fie bărbat, fie femeie, şi robul moare sub mâna
                lui, stăpânul să fie pedepsit.
            </VERS>
            <VERS vnumber="21">Dar dacă mai trăieşte o zi sau două, stăpânul să nu fie pedepsit; căci este argintul lui.
            </VERS>
            <VERS vnumber="22">Dacă se ceartă doi oameni şi lovesc pe o femeie însărcinată şi o fac doar să nască
                înainte de vreme, fără altă nenorocire, să fie pedepsiţi cu o gloabă, pusă de bărbatul femeii, şi pe
                care o vor plăti după hotărârea judecătorilor.
            </VERS>
            <VERS vnumber="23">Dar dacă se întâmplă o nenorocire, vei da viaţă pentru viaţă,
            </VERS>
            <VERS vnumber="24">ochi pentru ochi, dinte pentru dinte, mână pentru mână, picior pentru picior,
            </VERS>
            <VERS vnumber="25">arsură pentru arsură, rană pentru rană, vânătaie pentru vânătaie.
            </VERS>
            <VERS vnumber="26">Dacă un om loveşte ochiul robului său, fie bărbat, fie femeie, şi-l face să-şi piardă
                ochiul, să-i dea drumul, ca despăgubire pentru ochiul lui.
            </VERS>
            <VERS vnumber="27">Şi dacă face să cadă un dinte robului său, fie bărbat, fie femeie, ca despăgubire pentru
                dintele lui, să-i dea drumul.
            </VERS>
            <VERS vnumber="28">Dacă un bou va împunge şi va omorî pe un bărbat sau pe o femeie, boul să fie ucis cu
                pietre, carnea să nu i se mănânce, iar stăpânul boului să nu fie pedepsit.
            </VERS>
            <VERS vnumber="29">Dar dacă boul avea obicei mai înainte să împungă, şi stăpânul fusese înştiinţat de lucrul
                acesta, şi nu l-a închis, boul să fie ucis cu pietre, dacă va ucide un bărbat sau o femeie, şi stăpânul
                lui să fie pedepsit cu moartea.
            </VERS>
            <VERS vnumber="30">Dacă i se pune stăpânului un preţ pentru răscumpărarea vieţii lui, va plăti tot ce i se
                va cere.
            </VERS>
            <VERS vnumber="31">Când boul va împunge pe un băiat sau pe o fată, i se va face după legea aceasta;
            </VERS>
            <VERS vnumber="32">dar dacă boul împunge pe un rob, fie bărbat, fie femeie, să se dea trei sicli de argint
                stăpânului robului, şi boul să fie ucis cu pietre.
            </VERS>
            <VERS vnumber="33">Dacă un om descoperă o groapă, sau dacă un om sapă o groapă şi n-o acoperă, şi cade în ea
                un bou sau un măgar,
            </VERS>
            <VERS vnumber="34">stăpânul gropii să plătească stăpânului lor preţul vitei în argint, iar vita moartă să
                fie a lui.
            </VERS>
            <VERS vnumber="35">Dacă boul unui om împunge boul unui alt om, şi boul acesta moare, vor vinde boul cel viu
                şi preţul lui îl vor împărţi; vor împărţi şi boul mort.
            </VERS>
            <VERS vnumber="36">Dar dacă se ştia că boul avea obicei mai înainte să împungă, şi stăpânul lui nu l-a
                închis, stăpânul acesta să dea bou pentru bou, iar boul cel mort să-l ia el.
            </VERS>
        </CHAPTER>
        <CHAPTER cnumber="22">
            <VERS vnumber="1">Dacă un om fură un bou sau o oaie, şi-l taie sau îl vinde, să dea cinci boi pentru boul
                furat şi patru oi pentru oaia furată.
            </VERS>
            <VERS vnumber="2">Dacă hoţul este prins spărgând şi e lovit, şi moare, cel ce l-a lovit nu va fi vinovat de
                omor faţă de el;
            </VERS>
            <VERS vnumber="3">dar dacă a răsărit soarele, va fi vinovat de omor faţă de el. Hoţul trebuie să dea înapoi
                ce este dator să dea; dacă n-are nimic, să fie vândut rob, ca despăgubire pentru furtul lui;
            </VERS>
            <VERS vnumber="4">dacă ceea ce a furat, fie bou, fie măgar, sau oaie, se găseşte încă viu în mâinile lui, să
                dea îndoit înapoi.
            </VERS>
            <VERS vnumber="5">Dacă cineva face stricăciune într-un ogor sau într-o vie şi îşi lasă vita să pască pe
                ogorul altuia, să dea ca despăgubire cel mai bun rod din ogorul şi via lui.
            </VERS>
            <VERS vnumber="6">Dacă izbucneşte un foc şi întâlneşte mărăcini în cale şi arde grâul în snopi sau în
                picioare, sau câmpul, cel ce a pus foc să fie silit să dea o despăgubire deplină.
            </VERS>
            <VERS vnumber="7">Dacă un om dă altuia bani sau unelte spre păstrare şi le fură cineva din casa acestuia din
                urmă, hoţul trebuie să întoarcă îndoit, dacă va fi găsit.
            </VERS>
            <VERS vnumber="8">Dacă hoţul nu se găseşte, stăpânul casei să se înfăţişeze înaintea lui Dumnezeu, ca să
                spună că n-a pus mâna pe avutul aproapelui său.
            </VERS>
            <VERS vnumber="9">În orice pricină de înşelăciune cu privire la un bou, un măgar, o oaie, o haină, sau un
                lucru pierdut, despre care se va zice: „Uite-l!” – pricina amânduror părţilor să meargă până la
                Dumnezeu; acela, pe care-l va osândi Dumnezeu, trebuie să întoarcă îndoit aproapelui său.
            </VERS>
            <VERS vnumber="10">Dacă un om dă altuia un măgar, un bou, o oaie, sau un dobitoc oarecare, să i-l păstreze,
                şi dobitocul moare, îşi strică un mădular, sau e luat cu sila de la el, fără să fi văzut cineva,
            </VERS>
            <VERS vnumber="11">să se facă un jurământ în Numele Domnului între cele două părţi; şi cel ce a păstrat
                dobitocul va mărturisi că n-a pus mâna pe avutul aproapelui său; stăpânul dobitocului va primi
                jurământul acesta, şi celălalt nu va fi dator să i-l înlocuiască.
            </VERS>
            <VERS vnumber="12">Dar dacă dobitocul a fost furat de la el, va fi dator faţă de stăpânul lui să i-l
                înlocuiască.
            </VERS>
            <VERS vnumber="13">Dacă dobitocul a fost sfâşiat de fiare sălbatice, îl va aduce ca dovadă şi nu va fi dator
                să-i înlocuiască dobitocul sfâşiat.
            </VERS>
            <VERS vnumber="14">Dacă un om împrumută altuia o vită, şi vita îşi strică un mădular sau moare în lipsa
                stăpânului ei, va trebui s-o plătească.
            </VERS>
            <VERS vnumber="15">Dacă stăpânul e de faţă, nu i-o va plăti. Dacă vita a fost dată cu chirie, preţul chiriei
                va fi de ajuns.
            </VERS>
            <VERS vnumber="16">Dacă un om înşală pe o fată nelogodită şi se culcă cu ea, îi va plăti zestrea şi o va lua
                de nevastă.
            </VERS>
            <VERS vnumber="17">Dacă tatăl nu vrea să i-o dea, el va plăti în argint preţul zestrei cuvenite fetelor.
            </VERS>
            <VERS vnumber="18">Pe vrăjitoare să n-o laşi să trăiască.
            </VERS>
            <VERS vnumber="19">Oricine se culcă cu un dobitoc să fie pedepsit cu moartea.
            </VERS>
            <VERS vnumber="20">Cine aduce jertfe altor dumnezei decât Domnului singur să fie nimicit cu desăvârşire.
            </VERS>
            <VERS vnumber="21">Să nu chinuieşti pe străin şi să nu-l asupreşti, căci şi voi aţi fost străini în ţara
                Egiptului.
            </VERS>
            <VERS vnumber="22">Să nu asupreşti pe văduvă, nici pe orfan.
            </VERS>
            <VERS vnumber="23">Dacă-i asupreşti, şi ei strigă la Mine după ajutor, Eu le voi auzi strigătele;
            </VERS>
            <VERS vnumber="24">mânia Mea se va aprinde şi vă voi nimici cu sabia; nevestele voastre vor rămâne văduve,
                şi copiii voştri vor rămâne orfani.
            </VERS>
            <VERS vnumber="25">Dacă împrumuţi bani vreunuia din poporul Meu, săracului care este cu tine, să nu fii faţă
                de el ca un cămătar şi să nu ceri camătă de la el.
            </VERS>
            <VERS vnumber="26">Dacă iei zălog haina aproapelui tău, să i-o dai înapoi înainte de apusul soarelui;
            </VERS>
            <VERS vnumber="27">căci este singura lui învelitoare, este haina cu care îşi înveleşte trupul: cu ce are să
                se culce? Dacă strigă spre Mine după ajutor, Eu îl voi auzi, căci Eu sunt milostiv.
            </VERS>
            <VERS vnumber="28">Să nu huleşti pe Dumnezeu şi să nu blestemi pe mai marele poporului tău.
            </VERS>
            <VERS vnumber="29">Să nu pregeţi să-Mi aduci pârga secerişului tău şi a culesului viei tale. Să-Mi dai pe
                întâiul născut din fiii tăi.
            </VERS>
            <VERS vnumber="30">Să-Mi dai şi întâiul născut al vacii tale şi al oii tale; să rămână şapte zile cu mama
                sa, iar în ziua a opta să Mi-l aduci.
            </VERS>
            <VERS vnumber="31">Să-Mi fiţi nişte oameni sfinţi. Să nu mâncaţi carne sfâşiată de fiare pe câmp, ci s-o
                aruncaţi la câini.
            </VERS>
        </CHAPTER>
        <CHAPTER cnumber="23">
            <VERS vnumber="1">Să nu răspândeşti zvonuri neadevărate. Să nu te uneşti cu cel rău, ca să faci o
                mărturisire mincinoasă pentru el.
            </VERS>
            <VERS vnumber="2">Să nu te iei după mulţime ca să faci rău; şi la judecată să nu mărturiseşti trecând de
                partea celor mulţi, ca să abaţi dreptatea.
            </VERS>
            <VERS vnumber="3">Să nu părtineşti pe sărac la judecată.
            </VERS>
            <VERS vnumber="4">Dacă întâlneşti boul vrăjmaşului tău sau măgarul lui rătăcit, să i-l aduci acasă.
            </VERS>
            <VERS vnumber="5">Dacă vezi măgarul vrăjmaşului tău căzut sub povara lui, să nu treci pe lângă el, ci să-i
                ajuţi să ia povara de pe măgar.
            </VERS>
            <VERS vnumber="6">La judecată, să nu te atingi de dreptul săracului.
            </VERS>
            <VERS vnumber="7">Fereşte-te de o învinuire nedreaptă şi să nu omori pe cel nevinovat şi pe cel drept; căci
                nu voi ierta pe cel vinovat.
            </VERS>
            <VERS vnumber="8">Să nu primeşti daruri; căci darurile orbesc pe cei ce au ochii deschişi şi sucesc
                hotărârile celor drepţi.
            </VERS>
            <VERS vnumber="9">Să nu asupreşti pe străin; ştiţi ce simte străinul, căci şi voi aţi fost străini în ţara
                Egiptului.
            </VERS>
            <VERS vnumber="10">Timp de şase ani să semeni pământul şi să-i strângi rodul.
            </VERS>
            <VERS vnumber="11">Dar în al şaptelea, să-i dai răgaz şi să-l laşi să se odihnească; din rodul lui să
                mănânce săracii poporului tău, iar ce va mai rămâne, să mănânce fiarele de pe câmp. Tot aşa să faci cu
                via şi măslinii tăi.
            </VERS>
            <VERS vnumber="12">Timp de şase zile, să-ţi faci lucrul. Dar în ziua a şaptea să te odihneşti, pentru ca
                boul şi măgarul tău să aibă odihnă, pentru ca fiul roabei tale şi străinul să aibă răgaz şi să răsufle.
            </VERS>
            <VERS vnumber="13">Să păziţi tot ce v-am spus şi să nu rostiţi numele altor dumnezei: numele lor să nu se
                audă ieşind din gura voastră.
            </VERS>
            <VERS vnumber="14">De trei ori pe an, să prăznuieşti sărbători în cinstea Mea.
            </VERS>
            <VERS vnumber="15">Să ţii sărbătoarea Azimelor; timp de şapte zile, la vremea hotărâtă, în luna spicelor, să
                mănânci azime, cum ţi-am poruncit; căci în luna aceasta ai ieşit din Egipt; şi să nu vii cu mâinile
                goale înaintea Mea.
            </VERS>
            <VERS vnumber="16">Să ţii sărbătoarea secerişului, a celor dintâi roade din munca ta, din ceea ce vei semăna
                pe câmp; şi să ţii sărbătoarea strângerii roadelor, la sfârşitul anului, când vei strânge de pe câmp
                rodul muncii tale.
            </VERS>
            <VERS vnumber="17">De trei ori pe an toată partea bărbătească să se înfăţişeze înaintea Domnului Dumnezeu.
            </VERS>
            <VERS vnumber="18">Să n-aduci cu pâine dospită sângele jertfei Mele; şi grăsimea praznicului Meu să nu
                rămână toată noaptea până dimineaţa.
            </VERS>
            <VERS vnumber="19">Să aduci în Casa Domnului Dumnezeului tău pârga celor dintâi roade ale pământului. Să nu
                fierbi un ied în laptele mamei lui.
            </VERS>
            <VERS vnumber="20">Iată, Eu trimit un Înger înaintea ta, ca să te ocrotească pe drum şi să te ducă în locul
                pe care l-am pregătit.
            </VERS>
            <VERS vnumber="21">Fii cu ochii în patru înaintea Lui şi ascultă glasul Lui; să nu te împotriveşti Lui,
                pentru că nu vă va ierta păcatele, căci Numele Meu este în El.
            </VERS>
            <VERS vnumber="22">Dar dacă vei asculta glasul Lui şi dacă vei face tot ce-ţi voi spune, Eu voi fi vrăjmaşul
                vrăjmaşilor tăi şi potrivnicul potrivnicilor tăi.
            </VERS>
            <VERS vnumber="23">Îngerul Meu va merge înaintea ta şi te va duce la amoriţi, hetiţi, fereziţi, canaaniţi,
                heviţi şi iebusiţi, şi-i voi nimici.
            </VERS>
            <VERS vnumber="24">Să nu te închini înaintea dumnezeilor lor şi să nu le slujeşti; să nu te iei după
                popoarele acestea, în purtarea lor, ci să le nimiceşti cu desăvârşire şi să le dărâmi capiştile.
            </VERS>
            <VERS vnumber="25">Voi să slujiţi Domnului Dumnezeului vostru, şi El vă va binecuvânta pâinea şi apele, şi
                voi îndepărta boala din mijlocul tău.
            </VERS>
            <VERS vnumber="26">Nu va fi în ţara ta nici femeie care să-şi lepede copilul, nici femeie stearpă. Numărul
                zilelor tale îl voi face să fie deplin.
            </VERS>
            <VERS vnumber="27">Voi trimite groaza Mea înaintea ta, voi pune pe fugă pe toate popoarele la care vei
                ajunge şi voi face ca toţi vrăjmaşii tăi să dea dosul înaintea ta.
            </VERS>
            <VERS vnumber="28">Voi trimite viespii bondăreşti înaintea ta şi vor izgoni dinaintea ta pe heviţi,
                canaaniţi şi hetiţi.
            </VERS>
            <VERS vnumber="29">Nu-i voi izgoni într-un singur an dinaintea ta, pentru ca ţara să n-ajungă un pustiu şi
                să nu se înmulţească împotriva ta fiarele de pe câmp.
            </VERS>
            <VERS vnumber="30">Ci le voi izgoni încetul cu încetul dinaintea ta, până vei creşte la număr şi vei putea
                să intri în stăpânirea ţării.
            </VERS>
            <VERS vnumber="31">Îţi voi întinde hotarele de la Marea Roşie până la marea filistenilor, şi de la pustiu
                până la Râu. Căci voi da în mâinile voastre pe locuitorii ţării şi-i vei izgoni dinaintea ta.
            </VERS>
            <VERS vnumber="32">Să nu faci legământ cu ei, nici cu dumnezeii lor.
            </VERS>
            <VERS vnumber="33">Ei să nu locuiască în ţara ta, ca să nu te facă să păcătuieşti împotriva Mea; căci atunci
                ai sluji dumnezeilor lor, şi aceasta ar fi o cursă pentru tine.”
            </VERS>
        </CHAPTER>
        <CHAPTER cnumber="24">
            <VERS vnumber="1">Dumnezeu a zis lui Moise: „Suie-te la Domnul, tu şi Aaron, Nadab şi Abihu, şi şaptezeci de
                bătrâni ai lui Israel, şi să vă închinaţi de departe, aruncându-vă cu faţa la pământ.
            </VERS>
            <VERS vnumber="2">Numai Moise să se apropie de Domnul; ceilalţi să nu se apropie şi poporul să nu se suie cu
                el.”
            </VERS>
            <VERS vnumber="3">Moise a venit şi a spus poporului toate cuvintele Domnului şi toate legile. Tot poporul a
                răspuns într-un glas: „Vom face tot ce a zis Domnul.”
            </VERS>
            <VERS vnumber="4">Moise a scris toate cuvintele Domnului. Apoi s-a sculat dis-de-dimineaţă, a zidit un altar
                la poalele muntelui şi a ridicat douăsprezece pietre pentru cele douăsprezece seminţii ale lui Israel.
            </VERS>
            <VERS vnumber="5">A trimis pe nişte tineri dintre copiii lui Israel să aducă Domnului arderi de tot şi să
                înjunghie tauri ca jertfe de mulţumire.
            </VERS>
            <VERS vnumber="6">Moise a luat jumătate din sânge şi l-a pus în străchini, iar cealaltă jumătate a stropit-o
                pe altar.
            </VERS>
            <VERS vnumber="7">A luat cartea legământului şi a citit-o în faţa poporului. Ei au zis: „Vom face şi vom
                asculta tot ce a zis Domnul.”
            </VERS>
            <VERS vnumber="8">Moise a luat sângele şi a stropit poporul, zicând: „Iată sângele legământului pe care l-a
                făcut Domnul cu voi pe temeiul tuturor acestor cuvinte.”
            </VERS>
            <VERS vnumber="9">Moise s-a suit împreună cu Aaron, Nadab şi Abihu, şi cu şaptezeci de bătrâni ai lui
                Israel.
            </VERS>
            <VERS vnumber="10">Ei au văzut pe Dumnezeul lui Israel; sub picioarele Lui era un fel de lucrare de safir
                străveziu, întocmai ca cerul în curăţia lui.
            </VERS>
            <VERS vnumber="11">El nu Şi-a întins mâna împotriva aleşilor copiilor lui Israel. Ei au văzut pe Dumnezeu,
                şi totuşi au mâncat şi au băut.
            </VERS>
            <VERS vnumber="12">Domnul a zis lui Moise: „Suie-te la Mine pe munte şi rămâi acolo. Eu îţi voi da nişte
                table de piatră cu Legea şi poruncile pe care le-am scris pentru învăţătura lor.”
            </VERS>
            <VERS vnumber="13">Moise s-a sculat, împreună cu Iosua, care-i slujea: şi Moise s-a suit pe muntele lui
                Dumnezeu.
            </VERS>
            <VERS vnumber="14">El a zis bătrânilor: „Aşteptaţi-ne aici, până ne vom întoarce la voi. Iată, Aaron şi Hur
                vor rămâne cu voi; dacă va avea cineva vreo neînţelegere, să meargă la ei.”
            </VERS>
            <VERS vnumber="15">Moise s-a suit pe munte, şi norul a acoperit muntele.
            </VERS>
            <VERS vnumber="16">Slava Domnului s-a aşezat pe muntele Sinai, şi norul l-a acoperit timp de şase zile. În
                ziua a şaptea, Domnul a chemat pe Moise din mijlocul norului.
            </VERS>
            <VERS vnumber="17">Înfăţişarea slavei Domnului era ca un foc mistuitor pe vârful muntelui, înaintea copiilor
                lui Israel.
            </VERS>
            <VERS vnumber="18">Moise a intrat în mijlocul norului şi s-a suit pe munte. Moise a rămas pe munte patruzeci
                de zile şi patruzeci de nopţi.
            </VERS>
        </CHAPTER>
        <CHAPTER cnumber="25">
            <VERS vnumber="1">Domnul a vorbit lui Moise şi a zis:
            </VERS>
            <VERS vnumber="2">„Vorbeşte copiilor lui Israel să-Mi aducă un dar; să-l primiţi pentru Mine de la orice om
                care-l va da cu tragere de inimă.
            </VERS>
            <VERS vnumber="3">Iată ce veţi primi de la ei ca dar: aur, argint şi aramă;
            </VERS>
            <VERS vnumber="4">materii vopsite în albastru, purpuriu, cârmâziu, pânză de in subţire şi păr de capră;
            </VERS>
            <VERS vnumber="5">piei de berbeci vopsite în roşu şi piei de viţel de mare; lemn de salcâm;
            </VERS>
            <VERS vnumber="6">untdelemn pentru sfeşnic, mirodenii pentru untdelemnul ungerii şi pentru tămâia
                mirositoare;
            </VERS>
            <VERS vnumber="7">pietre de onix şi alte pietre pentru efod (umerar) şi pieptar.
            </VERS>
            <VERS vnumber="8">Să-Mi facă un Locaş Sfânt, şi Eu voi locui în mijlocul lor.
            </VERS>
            <VERS vnumber="9">Să faceţi Cortul şi toate vasele lui după chipul pe care ţi-l voi arăta.”
            </VERS>
            <VERS vnumber="10">Să facă un chivot de lemn de salcâm; lungimea lui să fie de doi coţi şi jumătate, lăţimea
                de un cot şi jumătate, şi înălţimea de un cot şi jumătate.
            </VERS>
            <VERS vnumber="11">Să-l poleieşti cu aur curat, să-l poleieşti pe dinăuntru şi pe din afară, şi să-i faci un
                chenar de aur de jur împrejur.
            </VERS>
            <VERS vnumber="12">Să torni pentru el patru verigi de aur şi să le pui la cele patru colţuri ale lui: două
                verigi de o parte şi două verigi de cealaltă parte.
            </VERS>
            <VERS vnumber="13">Să faci nişte drugi de lemn de salcâm şi să-i poleieşti cu aur.
            </VERS>
            <VERS vnumber="14">Să vâri drugii în verigile de pe laturile chivotului, ca să slujească la ducerea
                chivotului;
            </VERS>
            <VERS vnumber="15">drugii vor rămâne în verigile chivotului şi nu vor fi scoşi din ele.
            </VERS>
            <VERS vnumber="16">Să pui în chivot mărturia pe care ţi-o voi da.
            </VERS>
            <VERS vnumber="17">Să faci un capac al ispăşirii de aur curat; lungimea lui să fie de doi coţi şi jumătate,
                şi lăţimea lui de un cot şi jumătate.
            </VERS>
            <VERS vnumber="18">Să faci doi heruvimi de aur, să-i faci de aur bătut, la cele două capete ale capacului
                ispăşirii;
            </VERS>
            <VERS vnumber="19">să faci un heruvim la un capăt şi un heruvim la celălalt capăt; să faceţi heruvimii
                aceştia ieşind din capacul ispăşirii la cele două capete ale lui.
            </VERS>
            <VERS vnumber="20">Heruvimii să fie cu aripile întinse pe deasupra, acoperind cu aripile lor capacul
                ispăşirii, şi cu feţele întoarse una spre alta; heruvimii să aibă faţa întoarsă spre capacul ispăşirii.
            </VERS>
            <VERS vnumber="21">Să pui capacul ispăşirii pe chivot, şi în chivot să pui mărturia pe care ţi-o voi da.
            </VERS>
            <VERS vnumber="22">Acolo Mă voi întâlni cu tine; şi de la înălţimea capacului ispăşirii, dintre cei doi
                heruvimi aşezaţi pe chivotul mărturiei, îţi voi da toate poruncile Mele pentru copiii lui Israel.
            </VERS>
            <VERS vnumber="23">Să faci o masă de lemn de salcâm; lungimea ei să fie de doi coţi, lăţimea de un cot, şi
                înălţimea de un cot şi jumătate.
            </VERS>
            <VERS vnumber="24">S-o poleieşti cu aur curat şi să-i faci un chenar de aur de jur împrejur.
            </VERS>
            <VERS vnumber="25">Să-i faci împrejur un pervaz de un lat de mână; peste el să pui un chenar de aur de jur
                împrejur.
            </VERS>
            <VERS vnumber="26">Să faci pentru masă patru verigi de aur şi să pui verigile în cele patru colţuri, care
                vor fi la cele patru picioare ale ei.
            </VERS>
            <VERS vnumber="27">Verigile să fie lângă pervaz, şi în ele se vor vârî drugii, ca să ducă masa.
            </VERS>
            <VERS vnumber="28">Drugii să-i faci din lemn de salcâm şi să-i acoperi cu aur; şi ei vor sluji la ducerea
                mesei.
            </VERS>
            <VERS vnumber="29">Să-i faci farfurii, căţui, potire şi ceşti, ca să slujească la jertfele de băutură: să le
                faci de aur curat.
            </VERS>
            <VERS vnumber="30">Să pui pe masă pâinile pentru punerea înainte, ca să fie necurmat înaintea Mea.
            </VERS>
            <VERS vnumber="31">Să faci un sfeşnic de aur curat: sfeşnicul acesta să fie făcut de aur bătut: piciorul,
                fusul, potiraşele, gămălioarele şi florile lui să fie dintr-o bucată.
            </VERS>
            <VERS vnumber="32">Din laturile lui să iasă şase braţe; trei braţe ale sfeşnicului dintr-o parte, şi trei
                braţe ale sfeşnicului din cealaltă parte.
            </VERS>
            <VERS vnumber="33">Pe un braţ să fie trei potiraşe în chip de floare de migdal, cu gămălioarele şi florile
                lor, şi pe celălalt braţ trei potiraşe în chip de floare de migdal, cu gămălioarele şi florile lor; tot
                aşa să fie şi cele şase braţe care ies din sfeşnic.
            </VERS>
            <VERS vnumber="34">Pe fusul sfeşnicului să fie patru potiraşe în chip de floare de migdal, cu gămălioarele
                şi florile lor.
            </VERS>
            <VERS vnumber="35">Să fie o gămălioară sub cele două braţe care ies din fusul sfeşnicului, o gămălioară sub
                alte două braţe, şi o gămălioară sub alte două braţe; tot aşa să fie şi sub cele şase braţe care ies din
                sfeşnic.
            </VERS>
            <VERS vnumber="36">Gămălioarele şi braţele sfeşnicului să fie dintr-o singură bucată; totul să fie de aur
                bătut, de aur curat.
            </VERS>
            <VERS vnumber="37">Să faci cele şapte candele, care vor fi puse deasupra, aşa ca să lumineze în faţă.
            </VERS>
            <VERS vnumber="38">Mucările şi cenuşarele lui să fie de aur curat.
            </VERS>
            <VERS vnumber="39">Se va întrebuinţa un talant de aur curat pentru facerea sfeşnicului cu toate uneltele
                lui.
            </VERS>
            <VERS vnumber="40">Vezi să faci după chipul care ţi s-a arătat pe munte.
            </VERS>
        </CHAPTER>
        <CHAPTER cnumber="26">
            <VERS vnumber="1">Cortul să-l faci din zece covoare de in subţire răsucit şi din materii vopsite în
                albastru, purpuriu şi cărămiziu; pe el să faci heruvimi lucraţi cu măiestrie.
            </VERS>
            <VERS vnumber="2">Lungimea unui covor să fie de douăzeci şi opt de coţi, iar lăţimea unui covor să fie de
                patru coţi; toate covoarele să aibă aceeaşi măsură.
            </VERS>
            <VERS vnumber="3">Cinci din aceste covoare să fie prinse împreună, iar celelalte cinci covoare să fie de
                asemenea prinse împreună.
            </VERS>
            <VERS vnumber="4">La marginea covorului cu care se sfârşeşte cea dintâi împreunare de covoare, să faci nişte
                cheotori albastre; tot aşa să faci şi la marginea covorului cu care se sfârşeşte a doua împreunare de
                covoare.
            </VERS>
            <VERS vnumber="5">La cel dintâi covor să faci cincizeci de cheotori, iar la marginea covorului cu care se
                sfârşeşte a doua împreunare de covoare să faci tot cincizeci de cheotori. Cheotorile acestea să se
                potrivească unele cu altele şi să vină faţă în faţă.
            </VERS>
            <VERS vnumber="6">Apoi să faci cincizeci de copci de aur, şi cu copcile acestea să prinzi covoarele unul de
                altul, aşa încât Cortul să alcătuiască un întreg.
            </VERS>
            <VERS vnumber="7">Să mai faci nişte covoare de păr de capră, ca să slujească de acoperiş peste Cort; să faci
                unsprezece covoare de acestea.
            </VERS>
            <VERS vnumber="8">Lungimea fiecărui covor să fie de treizeci de coţi, şi lăţimea fiecărui covor să fie de
                patru coţi; toate cele unsprezece covoare să aibă aceeaşi măsură.
            </VERS>
            <VERS vnumber="9">Pe cinci din aceste covoare să le legi împreună deosebit, şi pe celelalte şase deosebit,
                iar pe al şaselea covor să-l îndoie în faţa Cortului.
            </VERS>
            <VERS vnumber="10">Să pui apoi cincizeci de cheotori la marginea covorului cu care se sfârşeşte cea dintâi
                împreunare de covoare şi cincizeci de cheotori la marginea covorului cu care se sfârşeşte a doua
                împreunare de covoare.
            </VERS>
            <VERS vnumber="11">Să faci cincizeci de copci de aramă şi să pui copcile în cheotori. Să împreunezi astfel
                acoperişul Cortului, aşa încât să alcătuiască un întreg.
            </VERS>
            <VERS vnumber="12">Fiindcă va mai trece ceva din covoarele acoperişului Cortului, jumătate din ce trece
                dintr-un covor să acopere partea dinapoi a Cortului;
            </VERS>
            <VERS vnumber="13">iar ce mai trece din lungimea celorlalte covoare ale acoperişului Cortului să cadă câte
                un cot de o parte şi un cot de cealaltă parte, peste cele două laturi ale Cortului, aşa încât să le
                acopere.
            </VERS>
            <VERS vnumber="14">Să mai faci apoi pentru acoperişul Cortului o învelitoare de piei de berbeci vopsite în
                roşu, şi peste ea o învelitoare de piei de viţel de mare.
            </VERS>
            <VERS vnumber="15">Apoi să faci nişte scânduri pentru Cort; scândurile acestea să fie de lemn de salcâm,
                puse în picioare.
            </VERS>
            <VERS vnumber="16">Lungimea fiecărei scânduri să fie de zece coţi, şi lăţimea fiecărei scânduri să fie de un
                cot şi jumătate.
            </VERS>
            <VERS vnumber="17">Fiecare scândură să aibă două urechi unite una cu alta; aşa să faci la toate scândurile
                Cortului.
            </VERS>
            <VERS vnumber="18">Să faci douăzeci de scânduri pentru Cort, înspre latura de miazăzi.
            </VERS>
            <VERS vnumber="19">Sub cele douăzeci de scânduri, să pui patruzeci de picioare de argint, câte două picioare
                sub fiecare scândură pentru cele două urechi ale ei.
            </VERS>
            <VERS vnumber="20">Pentru a doua latură a Cortului, latura de miazănoapte, de asemenea să faci douăzeci de
                scânduri,
            </VERS>
            <VERS vnumber="21">împreună cu cele patruzeci de picioare de argint ale lor: câte două picioare sub fiecare
                scândură.
            </VERS>
            <VERS vnumber="22">Pentru fundul Cortului, înspre latura de apus, să faci şase scânduri.
            </VERS>
            <VERS vnumber="23">Să mai faci două scânduri pentru unghiurile din fundul Cortului;
            </VERS>
            <VERS vnumber="24">să fie câte două la un loc, începând de jos, şi bine legate la vârf cu un cerc; amândouă
                aceste scânduri, care sunt puse în cele două unghiuri, să fie la fel.
            </VERS>
            <VERS vnumber="25">Vor fi astfel opt scânduri, cu picioarele lor de argint, adică şaisprezece picioare, câte
                două picioare sub fiecare scândură.
            </VERS>
            <VERS vnumber="26">Să faci apoi cinci drugi de lemn de salcâm pentru scândurile uneia din părţile Cortului,
            </VERS>
            <VERS vnumber="27">cinci drugi pentru scândurile din a doua parte a Cortului şi cinci drugi pentru
                scândurile din partea din fundul Cortului dinspre apus.
            </VERS>
            <VERS vnumber="28">Drugul de la mijloc să ajungă de la un capăt până la celălalt al scândurilor.
            </VERS>
            <VERS vnumber="29">Să poleieşti scândurile cu aur, şi verigile în care vor intra drugii să le faci de aur,
                iar drugii să-i poleieşti tot cu aur.
            </VERS>
            <VERS vnumber="30">Cortul să-l faci după chipul care ţi s-a arătat pe munte.
            </VERS>
            <VERS vnumber="31">Să faci apoi o perdea albastră, purpurie şi cărămizie şi de in subţire răsucit; să fie
                lucrată cu măiestrie şi să aibă pe ea heruvimi.
            </VERS>
            <VERS vnumber="32">S-o prinzi de patru stâlpi de salcâm poleiţi cu aur; stâlpii aceştia să aibă nişte
                cârlige de aur şi să stea pe patru picioare de argint.
            </VERS>
            <VERS vnumber="33">Să atârni perdeaua de copci, şi în dosul perdelei să vâri chivotul mărturiei: perdeaua să
                facă despărţirea între Locul Sfânt şi Locul Preasfânt.
            </VERS>
            <VERS vnumber="34">Să pui capacul ispăşirii pe chivotul mărturiei, în Locul Preasfânt.
            </VERS>
            <VERS vnumber="35">Masa s-o pui dincoace de perdea, şi sfeşnicul în faţa mesei, în partea dinspre miazăzi a
                Cortului; iar masa s-o pui înspre partea de miazănoapte.
            </VERS>
            <VERS vnumber="36">La intrarea Cortului să mai faci o perdea albastră, purpurie şi cărămizie şi de in
                subţire răsucit; aceasta să fie o lucrare de cusătură la gherghef.
            </VERS>
            <VERS vnumber="37">Pentru perdeaua aceasta să faci cinci stâlpi de salcâm şi să-i îmbraci cu aur; stâlpii
                aceştia să aibă cârlige de aur şi să torni pentru ei cinci picioare de aramă.
            </VERS>
        </CHAPTER>
        <CHAPTER cnumber="27">
            <VERS vnumber="1">Altarul să-l faci din lemn de salcâm; lungimea lui să fie de cinci coţi, şi lăţimea lui de
                cinci coţi. Altarul să fie în patru colţuri, şi înălţimea lui să fie de cinci coţi.
            </VERS>
            <VERS vnumber="2">În cele patru colţuri să faci nişte coarne care să fie dintr-o bucată cu altarul; şi să-l
                acoperi cu aramă.
            </VERS>
            <VERS vnumber="3">Să faci pentru altar oale de scos cenuşa, lopeţi, lighene, furculiţe şi tigăi pentru
                cărbuni; toate uneltele lui să le faci de aramă.
            </VERS>
            <VERS vnumber="4">Să faci altarului un grătar de aramă, în chip de reţea, şi să pui patru verigi de aramă la
                cele patru colţuri ale reţelei.
            </VERS>
            <VERS vnumber="5">Grătarul să-l pui sub streaşina altarului, începând de jos, aşa ca grătarul să vină până
                la jumătatea altarului.
            </VERS>
            <VERS vnumber="6">Să faci apoi nişte drugi pentru altar, drugi de lemn de salcâm, şi să-i acoperi cu aramă.
            </VERS>
            <VERS vnumber="7">Să vâri drugii în verigi; şi drugii să fie de amândouă părţile altarului, când îl vor
                purta.
            </VERS>
            <VERS vnumber="8">Să-l faci din scânduri şi gol pe dinăuntru. Să fie făcut aşa cum ţi s-a arătat pe munte.
            </VERS>
            <VERS vnumber="9">Curtea Cortului s-o faci astfel: Înspre partea de miazăzi, pentru alcătuirea curţii, să
                fie nişte pânze de in subţire răsucit, pe o lungime de o sută de coţi pentru această întâi latură,
            </VERS>
            <VERS vnumber="10">cu douăzeci de stâlpi care să stea pe douăzeci de picioare de aramă; cârligele stâlpilor
                şi beţele lor de legătură să fie de argint.
            </VERS>
            <VERS vnumber="11">Înspre partea de miazănoapte să fie de asemenea nişte pânze, pe o lungime de o sută de
                coţi, cu douăzeci de stâlpi şi cu cele douăzeci de picioare ale lor de aramă; cârligele stâlpilor şi
                beţele lor de legătură să fie de argint.
            </VERS>
            <VERS vnumber="12">Înspre partea de apus, să fie pentru lăţimea curţii nişte pânze de cincizeci de coţi, cu
                zece stâlpi şi cele zece picioare ale lor.
            </VERS>
            <VERS vnumber="13">Înspre partea de răsărit, pe lângă cei cincizeci de coţi pentru lăţimea curţii,
            </VERS>
            <VERS vnumber="14">să mai fie cincisprezece coţi de pânză pentru o aripă, cu trei stâlpi şi cele trei
                picioare ale lor
            </VERS>
            <VERS vnumber="15">şi cincisprezece coţi de pânză pentru a doua aripă, cu trei stâlpi şi cele trei picioare
                ale lor.
            </VERS>
            <VERS vnumber="16">Pentru poarta curţii Cortului, să fie o perdea lată de douăzeci de coţi, albastră,
                purpurie şi cărămizie şi de in subţire răsucit, lucrată la gherghef, cu patru stâlpi şi cele patru
                picioare ale lor.
            </VERS>
            <VERS vnumber="17">Toţi stâlpii curţii de jur împrejur să aibă beţe de legătură de argint, cârlige de
                argint, şi picioare de aramă.
            </VERS>
            <VERS vnumber="18">Lungimea curţii să fie de o sută de coţi, lăţimea de cincizeci de coţi de fiecare parte,
                şi înălţimea de cinci coţi; pânzele să fie de in subţire răsucit, iar picioarele să fie de aramă.
            </VERS>
            <VERS vnumber="19">Toate uneltele rânduite pentru slujba Cortului, toţi ţăruşii lui şi toţi ţăruşii curţii
                să fie de aramă.
            </VERS>
            <VERS vnumber="20">Să porunceşti copiilor lui Israel să-ţi aducă pentru sfeşnic untdelemn curat de măsline
                fără drojdii, ca să ardă în candele necurmat.
            </VERS>
            <VERS vnumber="21">Aaron şi fiii săi să-l pregătească în Cortul întâlnirii, dincoace de perdeaua care este
                înaintea chivotului mărturiei, pentru ca să ardă de seara până dimineaţa înaintea Domnului. Aceasta este
                o lege veşnică pentru urmaşii lor şi pe care copiii lui Israel vor trebui s-o ţină.
            </VERS>
        </CHAPTER>
        <CHAPTER cnumber="28">
            <VERS vnumber="1">Apropie de tine pe fratele tău, Aaron, şi pe fiii săi, şi ia-i dintre copiii lui Israel şi
                pune-i deoparte în slujba Mea ca preoţi: pe Aaron şi pe fiii lui Aaron: Nadab, Abihu, Eleazar şi Itamar.
            </VERS>
            <VERS vnumber="2">Fratelui tău, Aaron, să-i faci haine sfinte, ca să-i slujească de cinste şi podoabă.
            </VERS>
            <VERS vnumber="3">Vorbeşte cu toţi cei destoinici, cărora le-am dat un duh de pricepere, să facă veşmintele
                lui Aaron, ca să fie sfinţit şi să-Mi împlinească slujba de preot.
            </VERS>
            <VERS vnumber="4">Iată veşmintele pe care le vor face: un pieptar, un efod, o mantie, o tunică lucrată la
                gherghef, o mitră şi un brâu. Să facă fratelui tău, Aaron, şi fiilor săi veşminte sfinte, ca să-Mi
                împlinească slujba de preot.
            </VERS>
            <VERS vnumber="5">Să întrebuinţeze aur, materii vopsite în albastru, în purpuriu, în cărămiziu şi in
                subţire.
            </VERS>
            <VERS vnumber="6">Efodul să-l facă de aur, de fir albastru, purpuriu şi cărămiziu şi de in subţire răsucit;
                să fie lucrat cu măiestrie.
            </VERS>
            <VERS vnumber="7">Să aibă doi umerari uniţi cu el; la cele două capete ale lui, să fie legat de ei.
            </VERS>
            <VERS vnumber="8">Brâul să fie de aceeaşi lucrătură ca efodul şi prins pe el; să fie de aur, de fir
                albastru, purpuriu şi cărămiziu şi de in subţire răsucit.
            </VERS>
            <VERS vnumber="9">Să iei apoi două pietre de onix şi să sapi pe ele numele fiilor lui Israel:
            </VERS>
            <VERS vnumber="10">şase din numele lor pe o piatră, şi alte şase pe a doua piatră, după şirul naşterilor.
            </VERS>
            <VERS vnumber="11">Pe cele două pietre să sapi numele fiilor lui Israel, cum se face săpătura pe pietre şi
                pe peceţi; să le legi într-o ferecătură de aur.
            </VERS>
            <VERS vnumber="12">Amândouă aceste pietre să le pui pe umerarii efodului, ca aducere aminte de fiii lui
                Israel; şi Aaron le va purta numele înaintea Domnului, pe cei doi umeri ai lui, ca aducere aminte de ei.
            </VERS>
            <VERS vnumber="13">Să faci apoi nişte ferecături de aur
            </VERS>
            <VERS vnumber="14">şi două lănţişoare de aur curat, pe care să le împleteşti în chip de sfori; şi lanţurile
                acestea, împletite astfel, să le pui în ferecături.
            </VERS>
            <VERS vnumber="15">Să faci apoi pieptarul judecăţii, lucrat cu măiestrie; să-l faci din aceeaşi lucrătură ca
                efodul; să-l faci de aur, de fir albastru, purpuriu şi cărămiziu şi de in subţire răsucit.
            </VERS>
            <VERS vnumber="16">Să fie în patru colţuri şi îndoit; lungimea lui să fie de o palmă, şi lăţimea tot de o
                palmă.
            </VERS>
            <VERS vnumber="17">În el să ţeşi o ţesătură de pietre, şi anume patru rânduri de pietre: în rândul întâi: un
                sardonix, un topaz şi un smarald;
            </VERS>
            <VERS vnumber="18">în al doilea rând: un rubin, un safir şi un diamant;
            </VERS>
            <VERS vnumber="19">în al treilea rând: un opal, un agat şi un ametist;
            </VERS>
            <VERS vnumber="20">în al patrulea rând: un crisolit, un onix şi un jasp. Aceste pietre să fie legate în
                ferecătura lor de aur.
            </VERS>
            <VERS vnumber="21">Să fie douăsprezece, după numele fiilor lui Israel, săpate ca nişte peceţi, fiecare cu
                numele uneia din cele douăsprezece seminţii.
            </VERS>
            <VERS vnumber="22">Pentru pieptar să faci nişte lănţişoare de aur curat, împletite ca nişte sfori.
            </VERS>
            <VERS vnumber="23">Să faci pentru pieptar două verigi de aur, şi aceste două verigi de aur să le pui la cele
                două capete ale pieptarului.
            </VERS>
            <VERS vnumber="24">Cele două lanţuri de aur împletite să le prinzi de cele două verigi de la cele două
                capete ale pieptarului.
            </VERS>
            <VERS vnumber="25">Iar celelalte două capete ale celor două lanţuri împletite să le prinzi de cele două
                ferecături şi să le pui peste umerarii efodului, în partea dinainte.
            </VERS>
            <VERS vnumber="26">Să mai faci două verigi de aur şi să le pui la celelalte două capete de jos ale
                pieptarului, pe marginea dinăuntru care este îndreptată spre efod.
            </VERS>
            <VERS vnumber="27">Şi să mai faci alte două verigi de aur, pe care să le pui jos la cei doi umerari ai
                efodului pe partea dinainte a lui, tocmai acolo unde se îmbucă efodul cu umerarii, deasupra brâului
                efodului.
            </VERS>
            <VERS vnumber="28">Pieptarul cu verigile lui să-l lege de verigile efodului cu o sfoară albastră, pentru ca
                pieptarul să stea ţeapăn deasupra brâului efodului şi să nu poată să se mişte de pe efod.
            </VERS>
            <VERS vnumber="29">Când va intra Aaron în Sfântul Locaş, va purta pe inima lui numele fiilor lui Israel,
                săpate pe pieptarul judecăţii, ca să păstreze întotdeauna aducerea aminte de ei înaintea Domnului.
            </VERS>
            <VERS vnumber="30">Să pui în pieptarul judecăţii Urim şi Tumim, care să fie pe inima lui Aaron, când se va
                înfăţişa el înaintea Domnului. Astfel, Aaron va purta necurmat pe inima lui judecata copiilor lui
                Israel, când se va înfăţişa înaintea Domnului.
            </VERS>
            <VERS vnumber="31">Mantia de sub efod s-o faci întreagă de materie albastră.
            </VERS>
            <VERS vnumber="32">La mijloc, să aibă o gură pentru intrarea capului; şi gura aceasta să aibă de jur
                împrejur o tivitură ţesută, ca gura unei platoşe, ca să nu se rupă.
            </VERS>
            <VERS vnumber="33">Pe margine, de jur împrejurul tiviturii, să pui nişte rodii de culoare albastră, purpurie
                şi cărămizie, presărate cu clopoţei de aur:
            </VERS>
            <VERS vnumber="34">un clopoţel de aur şi o rodie, un clopoţel de aur şi o rodie, pe toată marginea mantiei,
                de jur împrejur.
            </VERS>
            <VERS vnumber="35">Aaron se va îmbrăca cu ea ca să facă slujba; când va intra în Locaşul Sfânt înaintea
                Domnului şi când va ieşi din el, se va auzi sunetul clopoţeilor, aşa că el nu va muri.
            </VERS>
            <VERS vnumber="36">Să faci şi o tablă de aur curat şi să sapi pe ea, cum se sapă pe o pecete: „Sfinţenie
                Domnului”.
            </VERS>
            <VERS vnumber="37">S-o legi cu o sfoară albastră de mitră, în partea dinainte a mitrei.
            </VERS>
            <VERS vnumber="38">Ea să fie pe fruntea lui Aaron; şi Aaron va purta fărădelegile săvârşite de copiii lui
                Israel când îşi aduc toate darurile lor sfinte; ea va fi necurmat pe fruntea lui înaintea Domnului,
                pentru ca ei să fie plăcuţi înaintea Lui.
            </VERS>
            <VERS vnumber="39">Tunica s-o faci de in subţire; să faci o mitră de in subţire şi să faci un brâu lucrat la
                gherghef.
            </VERS>
            <VERS vnumber="40">Fiilor lui Aaron să le faci tunici, să le faci brâie şi să le faci scufii, spre cinste şi
                podoabă.
            </VERS>
            <VERS vnumber="41">Să îmbraci cu ele pe fratele tău, Aaron, şi pe fiii lui împreună cu el. Săi ungi, să-i
                închini în slujbă, să-i sfinţeşti şi-Mi vor sluji ca preoţi.
            </VERS>
            <VERS vnumber="42">Fă-le izmene de in ca să-şi acopere goliciunea, de la brâu până la glezne.
            </VERS>
            <VERS vnumber="43">Aaron şi fiii lui le vor purta când vor intra în Cortul întâlnirii sau când se vor
                apropia de altar ca să facă slujba în Locaşul Sfânt; astfel ei nu se vor face vinovaţi şi nu vor muri.
                Aceasta este o lege veşnică pentru Aaron şi pentru urmaşii lui după el.
            </VERS>
        </CHAPTER>
        <CHAPTER cnumber="29">
            <VERS vnumber="1">Iată ce vei face pentru ca să-i sfinţeşti şi să-Mi împlinească slujba de preoţi: Ia un
                viţel şi doi berbeci fără cusur.
            </VERS>
            <VERS vnumber="2">Fă, cu făină aleasă de grâu, nişte azime, turte nedospite, frământate cu untdelemn, şi
                plăcinte nedospite, stropite cu untdelemn.
            </VERS>
            <VERS vnumber="3">Să le pui într-un coş şi să le aduci împreună cu viţelul şi cei doi berbeci.
            </VERS>
            <VERS vnumber="4">Să aduci apoi pe Aaron şi pe fiii lui la uşa Cortului întâlnirii şi să-i speli cu apă.
            </VERS>
            <VERS vnumber="5">Să iei veşmintele; să îmbraci pe Aaron cu tunica, cu mantia efodului, cu efodul şi cu
                pieptarul, şi să-l încingi cu brâul efodului.
            </VERS>
            <VERS vnumber="6">Să-i pui mitra pe cap, şi pe mitră să pui tabla sfinţeniei.
            </VERS>
            <VERS vnumber="7">Să iei untdelemnul pentru ungere, să i-l torni pe cap, şi să-l ungi.
            </VERS>
            <VERS vnumber="8">Să aduci apoi pe fiii lui şi să-i îmbraci cu tunicile.
            </VERS>
            <VERS vnumber="9">Să încingi pe Aaron şi pe fiii lui cu un brâu şi să pui scufiile pe capetele fiilor lui
                Aaron. Preoţia va fi a lor printr-o lege veşnică. Astfel să închini pe Aaron şi pe fiii lui în slujba
                Mea.
            </VERS>
            <VERS vnumber="10">Să aduci viţelul înaintea Cortului întâlnirii, şi Aaron şi fiii lui să-şi pună mâinile pe
                capul viţelului.
            </VERS>
            <VERS vnumber="11">Să înjunghii viţelul înaintea Domnului, la uşa Cortului întâlnirii.
            </VERS>
            <VERS vnumber="12">Să iei cu degetul tău din sângele viţelului, să pui pe coarnele altarului, iar celălalt
                sânge să-l verşi la picioarele altarului.
            </VERS>
            <VERS vnumber="13">Să iei toată grăsimea care acoperă măruntaiele şi prapurul ficatului, cei doi rinichi cu
                grăsimea care-i acoperă, şi să le arzi pe altar.
            </VERS>
            <VERS vnumber="14">Dar carnea viţelului, pielea şi balega lui să le arzi în foc, afară din tabără: aceasta
                este o jertfă pentru păcat.
            </VERS>
            <VERS vnumber="15">Să iei pe unul din cei doi berbeci; şi Aaron şi fiii lui să-şi pună mâinile pe capul
                berbecului.
            </VERS>
            <VERS vnumber="16">Să înjunghii berbecul; să-i iei sângele şi să-l stropeşti pe altar, de jur împrejur.
            </VERS>
            <VERS vnumber="17">Apoi să tai berbecul în bucăţi şi să-i speli măruntaiele şi picioarele, şi să le pui
                lângă celelalte bucăţi şi lângă capul lui.
            </VERS>
            <VERS vnumber="18">Berbecul să-l arzi de tot pe altar; aceasta este o ardere de tot pentru Domnul, este o
                jertfă mistuită de foc, de un miros plăcut Domnului.
            </VERS>
            <VERS vnumber="19">Să iei apoi pe celălalt berbec; şi Aaron şi fiii lui să-şi pună mâinile pe capul
                berbecului.
            </VERS>
            <VERS vnumber="20">Să înjunghii berbecul; să iei din sângele lui, să pui pe vârful urechii drepte a lui
                Aaron şi pe vârful urechii drepte a fiilor lui, pe degetul cel mare al mâinii lor drepte şi pe degetul
                cel mare al piciorului lor drept, iar celălalt sânge să-l stropeşti pe altar, de jur împrejur.
            </VERS>
            <VERS vnumber="21">Să iei din sângele de pe altar şi din untdelemnul pentru ungere şi să stropeşti pe Aaron
                şi veşmintele lui, pe fiii lui şi veşmintele lor. Astfel vor fi închinaţi, Aaron şi veşmintele lui, fiii
                lui şi veşmintele lor, în slujba Domnului.
            </VERS>
            <VERS vnumber="22">Să iei apoi grăsimea berbecului, coada, grăsimea care acoperă măruntaiele, prapurul
                ficatului, cei doi rinichi, cu grăsimea care-i acoperă, şi spata dreaptă, căci acesta este un berbec de
                închinare în slujba Domnului;
            </VERS>
            <VERS vnumber="23">din coş să iei din azimele, puse înaintea Domnului, o turtă de pâine, o turtă cu
                untdelemn şi o plăcintă.
            </VERS>
            <VERS vnumber="24">Toate acestea să le pui în mâinile lui Aaron şi în mâinile fiilor lui, şi să le legeni
                într-o parte şi într-alta, ca un dar legănat înaintea Domnului.
            </VERS>
            <VERS vnumber="25">Să le iei apoi din mâinile lor şi să le arzi pe altar, deasupra arderii de tot; aceasta
                este o jertfă mistuită de foc înaintea Domnului, de un miros plăcut Domnului.
            </VERS>
            <VERS vnumber="26">Să iei şi pieptul berbecului care va sluji la închinarea lui Aaron în slujba Domnului şi
                să-l legeni într-o parte şi în alta, ca un dar legănat înaintea Domnului: aceasta va fi partea ta.
            </VERS>
            <VERS vnumber="27">Să sfinţeşti pieptul legănat şi spata ridicată din berbecul care va sluji la închinarea
                lui Aaron şi a fiilor lui în slujba Domnului, pieptul legănându-l într-o parte şi într-alta, spata
                înfăţişând-o înaintea Domnului prin ridicare.
            </VERS>
            <VERS vnumber="28">Ele vor fi ale lui Aaron şi ale fiilor lui, printr-o lege veşnică, pe care o vor ţine
                copiii lui Israel; căci este o jertfă adusă prin ridicare; şi, în jertfele de mulţumire ale copiilor lui
                Israel, jertfa adusă prin ridicare va fi a Domnului.
            </VERS>
            <VERS vnumber="29">Veşmintele sfinte ale lui Aaron vor fi după el ale fiilor lui, care le vor pune când vor
                fi unşi şi când vor fi închinaţi în slujbă.
            </VERS>
            <VERS vnumber="30">Vor fi purtate timp de şapte zile de acela din fiii lui care îi va urma în slujba
                preoţiei şi care va intra în Cortul întâlnirii ca să facă slujba în Sfântul Locaş.
            </VERS>
            <VERS vnumber="31">Să iei apoi berbecul pentru închinarea în slujba Domnului şi să pui să-i fiarbă carnea
                într-un loc sfânt.
            </VERS>
            <VERS vnumber="32">Aaron şi fiii lui să mănânce, la uşa Cortului întâlnirii, carnea berbecului şi pâinea din
                coş.
            </VERS>
            <VERS vnumber="33">Să mănânce astfel tot ce a slujit la facerea ispăşirii, ca să fie închinaţi în slujbă şi
                sfinţiţi; nimeni altul să nu mănânce din ele, căci sunt lucruri sfinte.
            </VERS>
            <VERS vnumber="34">Dacă va rămâne ceva din carnea întrebuinţată pentru închinarea în slujbă şi din pâine
                până dimineaţa, să arzi în foc ce va rămâne; să nu se mănânce, căci este un lucru sfânt.
            </VERS>
            <VERS vnumber="35">Să urmezi, cu privire la Aaron şi la fiii lui, toate poruncile pe care ţi le-am dat. În
                şapte zile să-i închini în slujbă.
            </VERS>
            <VERS vnumber="36">În fiecare zi să mai aduci un viţel ca jertfă pentru păcat, pentru ispăşire; să cureţi
                altarul, făcând ispăşirea aceasta, şi să-l ungi ca să-l sfinţeşti.
            </VERS>
            <VERS vnumber="37">Timp de şapte zile să faci ispăşire pentru altar şi să-l sfinţeşti; şi astfel altarul va
                fi preasfânt, şi oricine se va atinge de altar va fi sfinţit.
            </VERS>
            <VERS vnumber="38">Iată ce să jertfeşti pe altar: doi miei de un an, în fiecare zi, necurmat.
            </VERS>
            <VERS vnumber="39">Un miel să-l jertfeşti dimineaţa, iar celălalt miel seara.
            </VERS>
            <VERS vnumber="40">Împreună cu cel dintâi miel, să aduci a zecea parte dintr-o efă de floare de făină
                frământată într-un sfert de hin de untdelemn de măsline fără drojdii şi o jertfă de băutură de un sfert
                de hin de vin.
            </VERS>
            <VERS vnumber="41">Pe al doilea miel să-l jertfeşti seara şi să aduci împreună cu el o jertfă de mâncare şi
                o jertfă de băutură, ca cele de dimineaţă; aceasta este o jertfă mistuită de foc, de un miros plăcut
                Domnului.
            </VERS>
            <VERS vnumber="42">Aceasta este arderea de tot necurmată care va fi adusă de urmaşii voştri la uşa Cortului
                întâlnirii, înaintea Domnului; acolo Mă voi întâlni cu voi şi îţi voi vorbi.
            </VERS>
            <VERS vnumber="43">Acolo Mă voi întâlni cu copiii lui Israel, şi locul acela va fi sfinţit de slava Mea.
            </VERS>
            <VERS vnumber="44">Voi sfinţi Cortul întâlnirii şi altarul; voi sfinţi pe Aaron şi pe fiii lui ca să fie în
                slujba Mea ca preoţi.
            </VERS>
            <VERS vnumber="45">Eu voi locui în mijlocul copiilor lui Israel şi voi fi Dumnezeul lor.
            </VERS>
            <VERS vnumber="46">Ei vor cunoaşte că Eu sunt Domnul Dumnezeul lor care i-am scos din ţara Egiptului ca să
                locuiesc în mijlocul lor. Eu sunt Domnul Dumnezeul lor.
            </VERS>
        </CHAPTER>
        <CHAPTER cnumber="30">
            <VERS vnumber="1">Să faci apoi un altar pentru arderea tămâiei, şi anume să-l faci din lemn de salcâm.
            </VERS>
            <VERS vnumber="2">Lungimea lui să fie de un cot, iar lăţimea tot de un cot; să fie în patru colţuri, şi
                înălţimea lui să fie de doi coţi. Coarnele altarului să fie dintr-o bucată cu el.
            </VERS>
            <VERS vnumber="3">Să-i poleieşti cu aur curat atât partea de sus, cât şi pereţii lui de jur împrejur şi
                coarnele; şi să-i faci o cunună de aur de jur împrejur.
            </VERS>
            <VERS vnumber="4">Dedesubtul cununii să-i faci două verigi de aur de amândouă laturile, în cele două
                unghiuri, pentru punerea drugilor care vor sluji la ducerea lui.
            </VERS>
            <VERS vnumber="5">Drugii să-i faci din lemn de salcâm şi să-i poleieşti cu aur.
            </VERS>
            <VERS vnumber="6">Să aşezi altarul în faţa perdelei dinăuntru, care este înaintea chivotului mărturiei, în
                faţa capacului ispăşirii, care este deasupra mărturiei, şi unde Mă voi întâlni cu tine.
            </VERS>
            <VERS vnumber="7">Aaron va arde pe el tămâie mirositoare; va arde tămâie în fiecare dimineaţă, când va
                pregăti candelele;
            </VERS>
            <VERS vnumber="8">va arde şi seara când va aşeza candelele. Astfel se va arde necurmat din partea voastră
                tămâie înaintea Domnului din neam în neam.
            </VERS>
            <VERS vnumber="9">Să nu aduceţi pe altar altfel de tămâie, nici ardere de tot, nici jertfă de mâncare şi să
                nu turnaţi pe el nicio jertfă de băutură.
            </VERS>
            <VERS vnumber="10">Numai o dată pe fiecare an, Aaron va face ispăşire pe coarnele altarului. Ispăşirea
                aceasta o va face o dată pe an cu sângele dobitocului adus ca jertfă pentru ispăşirea păcatului, printre
                urmaşii voştri. Acesta va fi un lucru preasfânt înaintea Domnului.”
            </VERS>
            <VERS vnumber="11">Domnul a vorbit lui Moise şi a zis:
            </VERS>
            <VERS vnumber="12">„Când vei socoti pe copiii lui Israel şi le vei face numărătoarea, fiecare din ei să dea
                Domnului un dar în bani, pentru răscumpărarea sufletului lui, ca să nu fie loviţi de nicio urgie, cu
                prilejul acestei numărători.
            </VERS>
            <VERS vnumber="13">Iată ce vor da toţi cei ce vor fi cuprinşi în numărătoarea aceasta: o jumătate de siclu,
                după siclul Sfântului Locaş, care este de douăzeci de ghere; o jumătate de siclu va fi darul ridicat
                pentru Domnul.
            </VERS>
            <VERS vnumber="14">Orice om cuprins în numărătoare, de la vârsta de douăzeci de ani în sus, va plăti darul
                ridicat pentru Domnul.
            </VERS>
            <VERS vnumber="15">Bogatul să nu plătească mai mult, şi săracul să nu plătească mai puţin de o jumătate de
                siclu, ca dar ridicat pentru Domnul, pentru răscumpărarea sufletelor.
            </VERS>
            <VERS vnumber="16">Să ridici de la copiii lui Israel argintul pentru răscumpărare şi să-l întrebuinţezi
                pentru slujba Cortului întâlnirii; aceasta va fi pentru copiii lui Israel o aducere aminte înaintea
                Domnului pentru răscumpărarea sufletelor lor.”
            </VERS>
            <VERS vnumber="17">Domnul a vorbit lui Moise şi a zis:
            </VERS>
            <VERS vnumber="18">„Să faci un lighean de aramă, cu piciorul lui de aramă, pentru spălat; să-l aşezi între
                Cortul întâlnirii şi altar şi să torni apă în el,
            </VERS>
            <VERS vnumber="19">ca să-şi spele în el Aaron şi fiii lui mâinile şi picioarele.
            </VERS>
            <VERS vnumber="20">Când vor intra în Cortul întâlnirii, se vor spăla cu apa aceasta ca să nu moară; şi se
                vor spăla şi când se vor apropia de altar ca să facă slujba şi ca să aducă Domnului jertfe arse de foc.
            </VERS>
            <VERS vnumber="21">Îşi vor spăla mâinile şi picioarele ca să nu moară. Aceasta va fi o lege necurmată pentru
                Aaron, pentru fiii lui şi pentru urmaşii lor.”
            </VERS>
            <VERS vnumber="22">Domnul a vorbit lui Moise şi a zis:
            </VERS>
            <VERS vnumber="23">„Ia din cele mai bune mirodenii: cinci sute de sicli de smirnă foarte curată, jumătate,
                adică două sute cincizeci de sicli, de scorţişoară mirositoare, două sute cincizeci de sicli de trestie
                mirositoare,
            </VERS>
            <VERS vnumber="24">cinci sute de sicli de casia, după siclul Sfântului Locaş, şi un hin de untdelemn de
                măslin.
            </VERS>
            <VERS vnumber="25">Cu ele să faci un untdelemn pentru ungerea sfântă: o amestecătură mirositoare, făcută
                după meşteşugul făcătorului de mir; acesta va fi untdelemnul pentru ungerea sfântă.
            </VERS>
            <VERS vnumber="26">Cu el să ungi Cortul întâlnirii şi chivotul mărturiei,
            </VERS>
            <VERS vnumber="27">masa şi toate uneltele ei, sfeşnicul şi uneltele lui, altarul tămâierii,
            </VERS>
            <VERS vnumber="28">altarul arderilor de tot cu toate uneltele lui şi ligheanul cu piciorul lui.
            </VERS>
            <VERS vnumber="29">Să sfinţeşti aceste lucruri, şi ele vor fi preasfinte; oricine se va atinge de ele va fi
                sfinţit.
            </VERS>
            <VERS vnumber="30">Să ungi de asemenea pe Aaron şi pe fiii lui şi să-i sfinţeşti, ca să fie în slujba Mea ca
                preoţi.
            </VERS>
            <VERS vnumber="31">Să vorbeşti copiilor lui Israel şi să le spui: „Acesta Îmi va fi untdelemnul pentru
                ungerea sfântă, printre urmaşii voştri.
            </VERS>
            <VERS vnumber="32">Să nu se ungă cu el trupul niciunui om şi să nu faceţi un alt untdelemn ca el după
                aceeaşi întocmire; el este sfânt, şi voi să-l priviţi ca sfânt.
            </VERS>
            <VERS vnumber="33">Oricine va face un untdelemn ca el sau va unge cu el pe altul va fi nimicit din poporul
                lui.”
            </VERS>
            <VERS vnumber="34">Domnul a zis lui Moise: „Ia mirodenii, stactie, onice mirositoare, galban şi tămâie
                curată, în aceeaşi măsură.
            </VERS>
            <VERS vnumber="35">Cu ele să faci tămâie: o amestecătură mirositoare, alcătuită după meşteşugul făcătorului
                de mir; să fie sărată, curată şi sfântă.
            </VERS>
            <VERS vnumber="36">S-o pisezi mărunt şi s-o pui înaintea mărturiei, în Cortul întâlnirii, unde Mă voi
                întâlni cu tine. Acesta va fi pentru voi un lucru preasfânt.
            </VERS>
            <VERS vnumber="37">Tămâie ca aceasta, în aceeaşi întocmire, să nu vă faceţi, ci s-o priviţi ca sfântă şi
                păstrată pentru Domnul.
            </VERS>
            <VERS vnumber="38">Oricine va face tămâie ca ea, ca s-o miroasă, va fi nimicit din poporul lui.”
            </VERS>
        </CHAPTER>
        <CHAPTER cnumber="31">
            <VERS vnumber="1">Domnul a vorbit lui Moise şi a zis:
            </VERS>
            <VERS vnumber="2">„Să ştii că am ales pe Beţaleel, fiul lui Uri, fiul lui Hur, din seminţia lui Iuda.
            </VERS>
            <VERS vnumber="3">L-am umplut cu Duhul lui Dumnezeu, i-am dat un duh de înţelepciune, pricepere şi ştiinţă
                pentru tot felul de lucrări,
            </VERS>
            <VERS vnumber="4">i-am dat putere să născocească tot felul de lucrări meşteşugite, să lucreze în aur, în
                argint şi în aramă,
            </VERS>
            <VERS vnumber="5">să sape în pietre şi să le lege, să lucreze în lemn şi să facă tot felul de lucrări.
            </VERS>
            <VERS vnumber="6">Şi iată că i-am dat ca ajutor pe Oholiab, fiul lui Ahisamac, din seminţia lui Dan. Am dat
                pricepere în mintea tuturor celor ce sunt iscusiţi, ca să facă tot ce ţi-am poruncit:
            </VERS>
            <VERS vnumber="7">Cortul întâlnirii, chivotul mărturiei, capacul ispăşirii care va fi deasupra lui şi toate
                uneltele Cortului;
            </VERS>
            <VERS vnumber="8">masa cu uneltele ei, sfeşnicul de aur curat cu toate uneltele lui, altarul tămâierii;
            </VERS>
            <VERS vnumber="9">altarul arderilor de tot cu toate uneltele lui, ligheanul cu piciorul lui;
            </VERS>
            <VERS vnumber="10">veşmintele pentru slujbă, veşmintele sfinte ale preotului Aaron, veşmintele fiilor lui
                pentru slujbele preoţeşti;
            </VERS>
            <VERS vnumber="11">untdelemnul pentru ungere şi tămâia mirositoare pentru Sfântul Locaş. Le vor face după
                toate poruncile pe care ţi le-am dat.”
            </VERS>
            <VERS vnumber="12">Domnul a vorbit lui Moise şi a zis:
            </VERS>
            <VERS vnumber="13">„Vorbeşte copiilor lui Israel şi spune-le: „Să nu care cumva să nu ţineţi Sabatele Mele,
                căci acesta va fi între Mine şi voi şi urmaşii voştri un semn după care se va cunoaşte că Eu sunt
                Domnul, care vă sfinţesc.
            </VERS>
            <VERS vnumber="14">Să ţineţi Sabatul, căci el va fi pentru voi ceva sfânt. Cine îl va călca va fi pedepsit
                cu moartea; cine va face vreo lucrare în ziua aceasta va fi nimicit din mijlocul poporului său.
            </VERS>
            <VERS vnumber="15">Să lucrezi şase zile; dar a şaptea este Sabatul, ziua de odihnă închinată Domnului. Cine
                va face vreo lucrare în ziua Sabatului va fi pedepsit cu moartea.
            </VERS>
            <VERS vnumber="16">Copiii lui Israel să păzească Sabatul, prăznuindu-l, ei şi urmaşii lor, ca un legământ
                necurmat.
            </VERS>
            <VERS vnumber="17">Acesta va fi între Mine şi copiii lui Israel un semn veşnic; căci în şase zile a făcut
                Domnul cerurile şi pământul, iar în ziua a şaptea S-a odihnit şi a răsuflat.”
            </VERS>
            <VERS vnumber="18">Când a isprăvit Domnul de vorbit cu Moise pe muntele Sinai, i-a dat cele două table ale
                mărturiei, table de piatră, scrise cu degetul lui Dumnezeu.
            </VERS>
        </CHAPTER>
        <CHAPTER cnumber="32">
            <VERS vnumber="1">Poporul, văzând că Moise zăboveşte să se coboare de pe munte, s-a strâns în jurul lui
                Aaron şi i-a zis: „Haide! fă-ne un dumnezeu care să meargă înaintea noastră; căci Moise, omul acela care
                ne-a scos din ţara Egiptului, nu ştim ce s-a făcut.”
            </VERS>
            <VERS vnumber="2">Aaron le-a răspuns: „Scoateţi cerceii de aur din urechile nevestelor, fiilor şi fiicelor
                voastre, şi aduceţi-i la mine.”
            </VERS>
            <VERS vnumber="3">Şi toţi şi-au scos cerceii de aur din urechi şi i-au adus lui Aaron.
            </VERS>
            <VERS vnumber="4">El i-a luat din mâinile lor, a bătut aurul cu dalta şi a făcut un viţel turnat. Şi ei au
                zis: „Israele! iată dumnezeul tău care te-a scos din ţara Egiptului.”
            </VERS>
            <VERS vnumber="5">Când a văzut Aaron lucrul acesta, a zidit un altar înaintea lui şi a strigat: „Mâine va fi
                o sărbătoare în cinstea Domnului!”
            </VERS>
            <VERS vnumber="6">A doua zi, s-au sculat dis-de-dimineaţă şi au adus arderi de tot şi jertfe de mulţumire.
                Poporul a şezut de a mâncat şi a băut; apoi s-au sculat să joace.
            </VERS>
            <VERS vnumber="7">Domnul a zis lui Moise: „Scoală şi coboară-te; căci poporul tău, pe care l-ai scos din
                ţara Egiptului, s-a stricat.
            </VERS>
            <VERS vnumber="8">Foarte curând s-au abătut de la calea pe care le-o poruncisem Eu; şi-au făcut un viţel
                turnat, s-au închinat până la pământ înaintea lui, i-au adus jertfe şi au zis: „Israele, iată dumnezeul
                tău care te-a scos din ţara Egiptului!”
            </VERS>
            <VERS vnumber="9">Domnul a zis lui Moise: „Văd că poporul acesta este un popor încăpăţânat.
            </VERS>
            <VERS vnumber="10">Acum, lasă-Mă; mânia Mea are să se aprindă împotriva lor: şi-i voi mistui; dar pe tine te
                voi face strămoşul unui neam mare.”
            </VERS>
            <VERS vnumber="11">Moise s-a rugat Domnului Dumnezeului său şi a zis: „Pentru ce să se aprindă, Doamne,
                mânia Ta împotriva poporului Tău, pe care l-ai scos din ţara Egiptului cu mare putere şi cu mână tare?
            </VERS>
            <VERS vnumber="12">Pentru ce să zică egiptenii: „Spre nenorocirea lor i-a scos, ca să-i omoare prin munţi şi
                ca să-i şteargă de pe faţa pământului”? Întoarce-Te din iuţeala mâniei Tale şi lasă-Te de răul acesta pe
                care vrei să-l faci poporului Tău.
            </VERS>
            <VERS vnumber="13">Adu-Ţi aminte de Avraam, de Isaac şi de Israel, robii Tăi, cărora le-ai spus, jurându-Te
                pe Tine însuţi: „Voi înmulţi sămânţa voastră ca stelele cerului, voi da urmaşilor voştri toată ţara
                aceasta, de care am vorbit, şi ei o vor stăpâni în veac.”
            </VERS>
            <VERS vnumber="14">Şi Domnul S-a lăsat de răul pe care spusese că vrea să-l facă poporului Său.
            </VERS>
            <VERS vnumber="15">Moise s-a întors şi s-a coborât de pe munte, cu cele două table ale mărturiei în mână.
                Tablele erau scrise pe amândouă părţile, pe o parte şi pe alta.
            </VERS>
            <VERS vnumber="16">Tablele erau lucrarea lui Dumnezeu, şi scrisul era scrisul lui Dumnezeu, săpat pe table.
            </VERS>
            <VERS vnumber="17">Iosua a auzit glasul poporului, care scotea strigăte, şi a zis lui Moise: „În tabără este
                un strigăt de război!”
            </VERS>
            <VERS vnumber="18">Moise a răspuns: „Strigătul aceasta nu-i nici strigăt de biruitori, nici strigăt de
                biruiţi; ce aud eu este glasul unor oameni care cântă!”
            </VERS>
            <VERS vnumber="19">Şi, pe când se apropia de tabără, a văzut viţelul şi jocurile. Moise s-a aprins de mânie,
                a aruncat tablele din mână şi le-a sfărâmat de piciorul muntelui.
            </VERS>
            <VERS vnumber="20">A luat viţelul, pe care-l făcuseră ei, şi l-a ars în foc; l-a prefăcut în cenuşă, a
                presărat cenuşa pe faţa apei şi a dat-o copiilor lui Israel s-o bea.
            </VERS>
            <VERS vnumber="21">Moise a zis lui Aaron: „Ce ţi-a făcut poporul acesta, de ai adus asupra lui un păcat atât
                de mare?”
            </VERS>
            <VERS vnumber="22">Aaron a răspuns: „Să nu se aprindă de mânie domnul meu! Tu singur ştii că poporul acesta
                este pornit la rău.
            </VERS>
            <VERS vnumber="23">Ei mi-au zis: „Fă-ne un dumnezeu care să meargă înaintea noastră; căci Moise, omul acela
                care ne-a scos din ţara Egiptului, nu ştim ce s-a făcut!”
            </VERS>
            <VERS vnumber="24">Eu le-am zis: „Cine are aur, să-l scoată!” Şi mi l-au dat; l-am aruncat în foc, şi din el
                a ieşit viţelul acesta.”
            </VERS>
            <VERS vnumber="25">Moise a văzut că poporul era fără frâu, căci Aaron îl făcuse să fie fără frâu, spre
                batjocura vrăjmaşilor săi;
            </VERS>
            <VERS vnumber="26">s-a aşezat la uşa taberei şi a zis: „Cine este pentru Domnul să vină la mine!” Şi toţi
                copiii lui Levi s-au strâns la el.
            </VERS>
            <VERS vnumber="27">El le-a zis: „Aşa vorbeşte Domnul Dumnezeul lui Israel: „Fiecare din voi să se încingă cu
                sabia; mergeţi şi străbateţi tabăra de la o poartă la alta, şi fiecare să omoare pe fratele, pe
                prietenul şi pe ruda sa.”
            </VERS>
            <VERS vnumber="28">Copiii lui Levi au făcut după porunca lui Moise; şi aproape trei mii de oameni au pierit
                în ziua aceea din popor.
            </VERS>
            <VERS vnumber="29">Moise a zis: „Predaţi-vă azi în slujba Domnului, chiar cu jertfa fiului şi fratelui
                vostru, pentru ca binecuvântarea Lui să vină astăzi peste voi!”
            </VERS>
            <VERS vnumber="30">A doua zi, Moise a zis poporului: „Aţi făcut un păcat foarte mare. Am să mă sui acum la
                Domnul: poate că voi căpăta iertare pentru păcatul vostru.”
            </VERS>
            <VERS vnumber="31">Moise s-a întors la Domnul şi a zis: „Ah! poporul acesta a făcut un păcat foarte mare!
                Şi-au făcut un dumnezeu de aur.
            </VERS>
            <VERS vnumber="32">Iartă-le acum păcatul! Dacă nu, atunci, şterge-mă din cartea Ta, pe care ai scris-o!”
            </VERS>
            <VERS vnumber="33">Domnul a zis lui Moise: „Pe cel ce a păcătuit împotriva Mea, pe acela îl voi şterge din
                cartea Mea.
            </VERS>
            <VERS vnumber="34">Du-te, dar, şi du poporul unde ţi-am spus. Iată, Îngerul Meu va merge înaintea ta, dar în
                ziua răzbunării Mele, îi voi pedepsi pentru păcatul lor!”
            </VERS>
            <VERS vnumber="35">Domnul a lovit cu urgie poporul, pentru că făcuse viţelul făurit de Aaron.
            </VERS>
        </CHAPTER>
        <CHAPTER cnumber="33">
            <VERS vnumber="1">Domnul a zis lui Moise: „Du-te şi porneşte de aici cu poporul pe care l-ai scos din ţara
                Egiptului; suie-te în ţara pe care am jurat că o voi da lui Avraam, lui Isaac şi lui Iacov, zicând:
                „Seminţei tale o voi da!”
            </VERS>
            <VERS vnumber="2">Voi trimite înaintea ta un înger şi voi izgoni pe canaaniţi, amoriţi, hetiţi, fereziţi,
                heviţi şi iebusiţi.
            </VERS>
            <VERS vnumber="3">Suie-te în ţara aceasta unde curge lapte şi miere. Dar Eu nu Mă voi sui în mijlocul tău,
                ca să nu te prăpădesc pe drum, căci eşti un popor încăpăţânat.”
            </VERS>
            <VERS vnumber="4">Când a auzit poporul aceste triste cuvinte, toţi s-au întristat; şi nimeni nu şi-a pus
                podoabele pe el.
            </VERS>
            <VERS vnumber="5">Şi Domnul a zis lui Moise: „Spune copiilor lui Israel: „Voi sunteţi un popor încăpăţânat;
                numai o clipă dacă M-aş sui în mijlocul tău, te-aş prăpădi. Aruncă-ţi acum podoabele de pe tine, şi voi
                vedea ce-ţi voi face.”
            </VERS>
            <VERS vnumber="6">Copiii lui Israel şi-au scos de pe ei podoabele şi au plecat de la muntele Horeb.
            </VERS>
            <VERS vnumber="7">Moise a luat cortul lui şi l-a întins afară din tabără, la o depărtare oarecare; l-a numit
                Cortul întâlnirii. Şi toţi cei ce întrebau pe Domnul se duceau la Cortul întâlnirii, care era afară din
                tabără.
            </VERS>
            <VERS vnumber="8">Când se ducea Moise la Cort, tot poporul se scula în picioare; fiecare stătea la uşa
                cortului său şi urmărea cu ochii pe Moise, până intra el în Cort.
            </VERS>
            <VERS vnumber="9">Şi când intra Moise în Cort, stâlpul de nor se cobora şi se oprea la uşa Cortului, şi
                Domnul vorbea cu Moise.
            </VERS>
            <VERS vnumber="10">Tot poporul vedea stâlpul de nor oprindu-se la uşa Cortului; tot poporul se scula şi se
                arunca cu faţa la pământ la uşa cortului lui.
            </VERS>
            <VERS vnumber="11">Domnul vorbea cu Moise faţă în faţă, cum vorbeşte un om cu prietenul lui. Apoi Moise se
                întorcea în tabără, dar tânărul lui slujitor, Iosua, fiul lui Nun, nu ieşea deloc din mijlocul Cortului.
            </VERS>
            <VERS vnumber="12">Moise a zis Domnului: „Iată, Tu îmi zici: „Du pe poporul acesta!” Şi nu-mi arăţi pe cine
                vei trimite cu mine. Însă, Tu ai zis: „Eu te cunosc pe nume şi ai căpătat trecere înaintea Mea!”
            </VERS>
            <VERS vnumber="13">Acum, dacă am căpătat trecere înaintea Ta, arată-mi căile Tale; atunci Te voi cunoaşte şi
                voi avea trecere înaintea Ta. Şi gândeşte-Te că neamul aceasta este poporul Tău!”
            </VERS>
            <VERS vnumber="14">Domnul a răspuns: „Voi merge Eu însumi cu tine şi îţi voi da odihnă.”
            </VERS>
            <VERS vnumber="15">Moise i-a zis: „Dacă nu mergi Tu însuţi cu noi, nu ne lăsa să plecăm de aici.
            </VERS>
            <VERS vnumber="16">Cum se va şti că am căpătat trecere înaintea Ta, eu şi poporul Tău? Oare nu când vei
                merge Tu cu noi şi când prin aceasta vom fi deosebiţi, eu şi poporul Tău, de toate popoarele de pe faţa
                pământului?”
            </VERS>
            <VERS vnumber="17">Domnul a zis lui Moise: „Voi face şi ceea ce-Mi ceri acum, căci ai căpătat trecere
                înaintea Mea şi te cunosc pe nume!”
            </VERS>
            <VERS vnumber="18">Moise a zis: „Arată-mi slava Ta!”
            </VERS>
            <VERS vnumber="19">Domnul a răspuns: „Voi face să treacă pe dinaintea ta toată frumuseţea Mea şi voi chema
                Numele Domnului înaintea ta; Eu Mă îndur de cine vreau să Mă îndur şi am milă de cine vreau să am milă!”
            </VERS>
            <VERS vnumber="20">Domnul a zis: „Faţa nu vei putea să Mi-o vezi, căci nu poate omul să Mă vadă şi să
                trăiască!”
            </VERS>
            <VERS vnumber="21">Domnul a zis: „Iată un loc lângă Mine; vei sta pe stâncă.
            </VERS>
            <VERS vnumber="22">Şi când va trece slava Mea, te voi pune în crăpătura stâncii şi te voi acoperi cu mâna
                Mea, până voi trece.
            </VERS>
            <VERS vnumber="23">Iar când Îmi voi trage mâna la o parte de la tine, Mă vei vedea pe dinapoi; dar faţa Mea
                nu se poate vedea.”
            </VERS>
        </CHAPTER>
        <CHAPTER cnumber="34">
            <VERS vnumber="1">Domnul a zis lui Moise: „Taie două table de piatră ca cele dintâi, şi Eu voi scrie pe ele
                cuvintele care erau pe tablele dintâi pe care le-ai sfărâmat.
            </VERS>
            <VERS vnumber="2">Fii gata dis-de-dimineaţă şi suie-te de dimineaţă pe muntele Sinai; să stai acolo înaintea
                Mea, pe vârful muntelui.
            </VERS>
            <VERS vnumber="3">Nimeni să nu se suie cu tine şi nimeni să nu se arate pe tot muntele; şi nici boi, nici oi
                să nu pască pe lângă muntele acesta.”
            </VERS>
            <VERS vnumber="4">Moise a tăiat două table de piatră ca şi cele dintâi; s-a sculat dis-de-dimineaţă şi s-a
                suit pe muntele Sinai, după cum îi poruncise Domnul; şi a luat în mână cele două table de piatră.
            </VERS>
            <VERS vnumber="5">Domnul S-a coborât într-un nor, a stat acolo lângă el şi a rostit Numele Domnului.
            </VERS>
            <VERS vnumber="6">Şi Domnul a trecut pe dinaintea lui şi a strigat: „Domnul Dumnezeu este un Dumnezeu plin
                de îndurare şi milostiv, încet la mânie, plin de bunătate şi credincioşie,
            </VERS>
            <VERS vnumber="7">care Îşi ţine dragostea până în mii de neamuri de oameni, iartă fărădelegea, răzvrătirea
                şi păcatul, dar nu socoteşte pe cel vinovat drept nevinovat, şi pedepseşte fărădelegea părinţilor în
                copii şi în copiii copiilor lor până la al treilea şi al patrulea neam!”
            </VERS>
            <VERS vnumber="8">Îndată, Moise s-a plecat până la pământ şi s-a închinat.
            </VERS>
            <VERS vnumber="9">El a zis: „Doamne, dacă am căpătat trecere înaintea Ta, Te rog să mergi în mijlocul
                nostru, Doamne; poporul acesta este în adevăr un popor încăpăţânat, dar iartă-ne fărădelegile şi
                păcatele noastre şi ia-ne în stăpânirea Ta!”
            </VERS>
            <VERS vnumber="10">Domnul a răspuns: „Iată, Eu fac un legământ. Voi face, în faţa întregului popor, minuni
                care n-au avut loc în nicio ţară şi la niciun neam; tot poporul care este în jurul tău va vedea lucrarea
                Domnului, şi prin tine voi face lucruri înfricoşate.
            </VERS>
            <VERS vnumber="11">Ia seama la ceea ce-ţi poruncesc azi. Iată, voi izgoni dinaintea ta pe amoriţi,
                canaaniţi, hetiţi, fereziţi, heviţi şi iebusiţi.
            </VERS>
            <VERS vnumber="12">Să nu cumva să faci legământ cu locuitorii ţării unde ai să intri, ca să nu fie o cursă
                pentru tine, dacă vor locui în mijlocul tău.
            </VERS>
            <VERS vnumber="13">Dimpotrivă să le dărâmaţi altarele, să le sfărâmaţi stâlpii idoleşti şi să le trântiţi la
                pământ idolii.
            </VERS>
            <VERS vnumber="14">Să nu te închini înaintea unui alt dumnezeu; căci Domnul se numeşte gelos, este un
                Dumnezeu gelos.
            </VERS>
            <VERS vnumber="15">Fereşte-te să faci legământ cu locuitorii ţării, ca nu cumva, curvind înaintea
                dumnezeilor lor şi aducându-le jertfe, să te poftească şi pe tine şi să mănânci din jertfele lor,
            </VERS>
            <VERS vnumber="16">ca nu cumva să iei din fetele lor neveste fiilor tăi, şi astfel, fetele lor, curvind
                înaintea dumnezeilor lor, să târască şi pe fiii tăi să curvească înaintea dumnezeilor lor.
            </VERS>
            <VERS vnumber="17">Să nu-ţi faci un dumnezeu turnat.
            </VERS>
            <VERS vnumber="18">Să ţii sărbătoarea Azimelor: timp de şapte zile, la vremea hotărâtă, în luna spicelor, să
                mănânci azime, cum ţi-am poruncit, căci în luna spicelor ai ieşit din Egipt.
            </VERS>
            <VERS vnumber="19">Orice întâi născut este al Meu, chiar orice întâi născut de parte bărbătească din turmele
                de vaci sau de oi.
            </VERS>
            <VERS vnumber="20">Să răscumperi cu un miel pe întâiul născut al măgăriţei; iar dacă nu-l răscumperi, să-i
                frângi gâtul. Să răscumperi pe orice întâi născut al fiilor tăi; şi să nu te înfăţişezi cu mâinile goale
                înaintea Mea.
            </VERS>
            <VERS vnumber="21">Şase zile să lucrezi, iar în ziua a şaptea să te odihneşti; să te odihneşti, chiar în
                vremea aratului şi seceratului.
            </VERS>
            <VERS vnumber="22">Să ţii sărbătoarea Săptămânilor, a celor dintâi roade din secerişul grâului, şi
                sărbătoarea strângerii roadelor la sfârşitul anului.
            </VERS>
            <VERS vnumber="23">De trei ori pe an, toţi cei de parte bărbătească să se înfăţişeze înaintea Domnului
                Dumnezeu, Dumnezeul lui Israel.
            </VERS>
            <VERS vnumber="24">Căci voi izgoni neamurile dinaintea ta şi-ţi voi întinde hotarele; şi nimeni nu-ţi va
                pofti ţara, în timpul când te vei sui, de trei ori pe an, ca să te înfăţişezi înaintea Domnului,
                Dumnezeului tău.
            </VERS>
            <VERS vnumber="25">Să n-aduci cu pâine dospită sângele dobitocului jertfit în cinstea Mea; şi carnea din
                jertfa praznicului Paştilor să nu fie ţinută în timpul nopţii până dimineaţa.
            </VERS>
            <VERS vnumber="26">Să aduci în Casa Domnului Dumnezeului tău pârga celor dintâi roade ale pământului. Iedul
                să nu-l fierbi în laptele mamei lui.”
            </VERS>
            <VERS vnumber="27">Domnul a zis lui Moise: „Scrie-ţi cuvintele acestea, căci pe temeiul acestor cuvinte
                închei legământ cu tine şi cu Israel!”
            </VERS>
            <VERS vnumber="28">Moise a stat acolo cu Domnul patruzeci de zile şi patruzeci de nopţi. N-a mâncat deloc
                pâine şi n-a băut deloc apă. Şi Domnul a scris pe table cuvintele legământului, cele Zece Porunci.
            </VERS>
            <VERS vnumber="29">Moise s-a coborât de pe muntele Sinai, cu cele două table ale mărturiei în mână. Când se
                cobora de pe munte, nu ştia că pielea feţei lui strălucea, pentru că vorbise cu Domnul.
            </VERS>
            <VERS vnumber="30">Aaron şi toţi copiii lui Israel s-au uitat la Moise, şi iată că pielea feţei lui
                strălucea; şi se temeau să se apropie de el.
            </VERS>
            <VERS vnumber="31">Moise i-a chemat; Aaron şi toţi fruntaşii adunării s-au întors la el, şi el le-a vorbit.
            </VERS>
            <VERS vnumber="32">După aceea, toţi copiii lui Israel s-au apropiat, şi el le-a dat toate poruncile pe care
                le primise de la Domnul pe muntele Sinai.
            </VERS>
            <VERS vnumber="33">Când a încetat să le vorbească, şi-a pus o maramă pe faţă.
            </VERS>
            <VERS vnumber="34">Când intra Moise înaintea Domnului, ca să-I vorbească, îşi scotea marama până ce ieşea;
                iar când ieşea, spunea copiilor lui Israel ce i se poruncise.
            </VERS>
            <VERS vnumber="35">Copiii lui Israel se uitau la faţa lui Moise şi vedeau că pielea feţei lui strălucea; şi
                Moise îşi punea iarăşi marama pe faţă până ce intra ca să vorbească cu Domnul.
            </VERS>
        </CHAPTER>
        <CHAPTER cnumber="35">
            <VERS vnumber="1">Moise a strâns toată adunarea copiilor lui Israel şi le-a zis: „Iată lucrurile pe care a
                poruncit Domnul să le faceţi:
            </VERS>
            <VERS vnumber="2">Şase zile să lucraţi, dar ziua a şaptea să vă fie sfântă; acesta este Sabatul, ziua de
                odihnă, închinată Domnului. Cine va face vreo lucrare în ziua aceea să fie pedepsit cu moartea.
            </VERS>
            <VERS vnumber="3">Să n-aprinzi foc, în niciuna din locuinţele voastre, în ziua Sabatului.”
            </VERS>
            <VERS vnumber="4">Moise a vorbit întregii adunări a copiilor lui Israel şi a zis: „Iată ce a poruncit
                Domnul.
            </VERS>
            <VERS vnumber="5">Luaţi din ce aveţi şi aduceţi un prinos Domnului. – Fiecare să aducă prinos Domnului ce-l
                lasă inima: aur, argint şi aramă;
            </VERS>
            <VERS vnumber="6">materii vopsite în albastru, în purpuriu, în cărămiziu, in subţire şi păr de capră;
            </VERS>
            <VERS vnumber="7">piei de berbeci vopsite în roşu şi piei de viţel de mare; lemn de salcâm,
            </VERS>
            <VERS vnumber="8">untdelemn pentru sfeşnic, mirodenii pentru untdelemnul ungerii şi pentru tămâia
                mirositoare;
            </VERS>
            <VERS vnumber="9">pietre de onix şi alte pietre pentru împodobirea efodului şi a pieptarului. –
            </VERS>
            <VERS vnumber="10">Toţi cei iscusiţi dintre voi să vină şi să facă tot ce a poruncit Domnul:
            </VERS>
            <VERS vnumber="11">Locaşul, Cortul şi acoperişul lui, copcile, scândurile, drugii, stâlpii şi picioarele
                lui;
            </VERS>
            <VERS vnumber="12">chivotul şi drugii lui, capacul ispăşirii şi perdeaua dinăuntru pentru acoperirea
                chivotului;
            </VERS>
            <VERS vnumber="13">masa şi drugii ei, cu toate uneltele ei, şi pâinile pentru punerea înaintea Domnului;
            </VERS>
            <VERS vnumber="14">sfeşnicul cu uneltele lui, candelele lui şi untdelemnul pentru sfeşnic;
            </VERS>
            <VERS vnumber="15">altarul pentru tămâie şi drugii lui, untdelemnul pentru ungere şi tămâia mirositoare, şi
                perdeaua uşii de afară de la intrarea Cortului;
            </VERS>
            <VERS vnumber="16">altarul pentru arderile de tot, grătarul lui de aramă, drugii lui şi toate uneltele lui,
                ligheanul cu piciorul lui,
            </VERS>
            <VERS vnumber="17">pânzele curţii, stâlpii ei, picioarele ei şi perdeaua de la poarta curţii;
            </VERS>
            <VERS vnumber="18">ţăruşii Cortului, ţăruşii curţii şi funiile lor;
            </VERS>
            <VERS vnumber="19">veşmintele preoţeşti pentru slujba Sfântului Locaş, veşmintele sfinte ale preotului Aaron
                şi veşmintele fiilor lui pentru slujbele preoţeşti.”
            </VERS>
            <VERS vnumber="20">Toată adunarea copiilor lui Israel a ieşit dinaintea lui Moise.
            </VERS>
            <VERS vnumber="21">Toţi cei cu tragere de inimă şi bunăvoinţă au venit şi au adus un prinos Domnului pentru
                lucrarea Cortului întâlnirii, pentru toată slujba lui şi pentru veşmintele sfinte.
            </VERS>
            <VERS vnumber="22">Au venit îndată bărbaţii şi femeile, toţi cei cu tragere de inimă, şi au adus belciuge de
                nas, inele, cercei, brăţări, salbe şi tot felul de lucruri de aur; fiecare a adus prinosul de aur pe
                care-l închinase Domnului.
            </VERS>
            <VERS vnumber="23">Toţi cei ce aveau stofe (materii) vopsite în albastru, în purpuriu, în cărămiziu, in
                subţire şi păr de capră, piei de berbeci vopsite în roşu şi piei de viţel de mare, le-au adus.
            </VERS>
            <VERS vnumber="24">Toţi cei ce puteau aduce prin ridicare un prinos de argint şi de aramă, au adus prinosul
                Domnului. Toţi cei ce aveau lemn de salcâm bun pentru lucrările rânduite pentru slujbă, l-au adus.
            </VERS>
            <VERS vnumber="25">Toate femeile iscusite au tors cu mâinile lor şi au adus lucrul lor, şi anume: tort
                vopsit în albastru, în purpuriu, în cărămiziu şi in subţire.
            </VERS>
            <VERS vnumber="26">Toate femeile cu tragere de inimă şi iscusite au tors păr de capră.
            </VERS>
            <VERS vnumber="27">Fruntaşii poporului au adus pietre de onix şi alte pietre pentru efod şi pieptar;
            </VERS>
            <VERS vnumber="28">mirodenii şi untdelemn pentru sfeşnic, pentru untdelemnul ungerii şi pentru tămâia
                mirositoare.
            </VERS>
            <VERS vnumber="29">Toţi copiii lui Israel, bărbaţi şi femei, pe care-i trăgea inima să ajute la lucrul
                poruncit de Domnul prin Moise, au adus Domnului daruri de bunăvoie.
            </VERS>
            <VERS vnumber="30">Moise a zis copiilor lui Israel: „Să ştiţi că Domnul a ales pe Beţaleel, fiul lui Uri,
                fiul lui Hur, din seminţia lui Iuda.
            </VERS>
            <VERS vnumber="31">L-a umplut cu Duhul lui Dumnezeu, duh de înţelepciune, pricepere şi ştiinţă, pentru tot
                felul de lucrări.
            </VERS>
            <VERS vnumber="32">I-a dat putere să născocească planuri, să lucreze în aur, în argint şi în aramă,
            </VERS>
            <VERS vnumber="33">să sape în pietre şi să le lege, să lucreze lemnul cu meşteşug şi să facă tot felul de
                lucrări meşteşugite.
            </VERS>
            <VERS vnumber="34">I-a dat şi darul să înveţe pe alţii, atât lui, cât şi lui Oholiab, fiul lui Ahisamac, din
                seminţia lui Dan.
            </VERS>
            <VERS vnumber="35">I-a umplut cu pricepere ca să facă toate lucrările de săpătură în piatră, de cioplitură
                meşteşugită, de lucrat la gherghef şi de ţesut materii vopsite în albastru, în purpuriu, în cărămiziu şi
                in subţire, să facă tot felul de lucrări şi născociri de planuri.
            </VERS>
        </CHAPTER>
        <CHAPTER cnumber="36">
            <VERS vnumber="1">Beţaleel, Oholiab şi toţi bărbăţii iscusiţi în care pusese Domnul înţelepciune şi
                pricepere, ca să ştie să facă lucrările rânduite pentru slujba Sfântului Locaş, au făcut totul după cum
                poruncise Domnul.
            </VERS>
            <VERS vnumber="2">Moise a chemat pe Beţaleel, Oholiab şi pe toţi bărbaţii iscusiţi în mintea cărora pusese
                Domnul pricepere, şi anume pe toţi cei cu tragere de inimă la lucrul acesta ca să-l facă.
            </VERS>
            <VERS vnumber="3">Ei au luat dinaintea lui Moise toate prinoasele pe care le aduseseră copiii lui Israel ca
                să facă lucrările rânduite pentru slujba Sfântului Locaş. Chiar şi după ce se începuse lucrarea, tot se
                mai aduceau lui Moise, în fiecare dimineaţă, daruri de bunăvoie.
            </VERS>
            <VERS vnumber="4">Atunci toţi bărbaţii iscusiţi, prinşi la toate lucrările Sfântului Locaş, şi-au lăsat
                fiecare lucrul pe care-l făceau
            </VERS>
            <VERS vnumber="5">şi au venit de au spus lui Moise: „Poporul aduce mult mai mult decât trebuie pentru
                facerea lucrărilor pe care a poruncit Domnul să le facem.”
            </VERS>
            <VERS vnumber="6">Moise a pus să strige în tabără ca nimeni, fie bărbat, fie femeie, să nu mai aducă daruri
                pentru Sfântul Locaş. Au oprit astfel pe popor să mai aducă daruri.
            </VERS>
            <VERS vnumber="7">Materialul adus era de ajuns pentru toate lucrările care trebuiau făcute, ba încă mai şi
                trecea.
            </VERS>
            <VERS vnumber="8">Toţi bărbaţii iscusiţi şi lucrătorii au făcut Cortul din zece covoare de in subţire şi
                răsucit din fir albastru, purpuriu şi cărămiziu; pe ele au ţesut heruvimi lucraţi cu măiestrie.
            </VERS>
            <VERS vnumber="9">Lungimea unui covor era de douăzeci şi opt de coţi; iar lăţimea unui covor era de patru
                coţi. Toate covoarele aveau aceeaşi măsură.
            </VERS>
            <VERS vnumber="10">Cinci din aceste covoare au fost prinse la un loc; celelalte cinci de asemenea au fost
                prinse la un loc.
            </VERS>
            <VERS vnumber="11">Au făcut cheotori albastre la marginea covorului cu care se sfârşea cea dintâi
                împreunare; tot aşa au făcut şi la marginea covorului cu care se sfârşea a doua împreunare de covoare.
            </VERS>
            <VERS vnumber="12">Au făcut cincizeci de cheotori la cel dintâi covor şi cincizeci de cheotori la marginea
                covorului cu care se sfârşea a doua împreunare de covoare; cheotorile acestea erau una în faţa alteia.
            </VERS>
            <VERS vnumber="13">Au făcut cincizeci de copci de aur şi au prins covoarele unul de altul cu copcile, aşa
                încât Cortul alcătuia un întreg.
            </VERS>
            <VERS vnumber="14">Au făcut nişte covoare din păr de capră, ca să slujească de acoperiş pentru Cort:
                unsprezece covoare de acestea au făcut.
            </VERS>
            <VERS vnumber="15">Lungimea unui covor era de treizeci de coţi, şi lăţimea unui covor era de patru coţi:
                cele unsprezece covoare aveau aceeaşi măsură.
            </VERS>
            <VERS vnumber="16">Au prins împreună de o parte cinci din aceste covoare, iar pe celelalte şase de altă
                parte.
            </VERS>
            <VERS vnumber="17">Au făcut cincizeci de cheotori la marginea covorului cu care se sfârşea o împreunare de
                covoare şi cincizeci de cheotori la marginea covorului cu care se sfârşea a doua împreunare de covoare.
            </VERS>
            <VERS vnumber="18">Au mai făcut şi cincizeci de copci de aramă, cu care să se împreuneze acoperişul Cortului
                ca să alcătuiască un întreg.
            </VERS>
            <VERS vnumber="19">Au făcut pentru acoperişul Cortului o învelitoare de piei de berbeci vopsite în roşu şi o
                învelitoare de piei de viţel de mare, care trebuia pusă pe deasupra.
            </VERS>
            <VERS vnumber="20">Scândurile pentru Cort le-au făcut din lemn de salcâm, aşezate în picioare.
            </VERS>
            <VERS vnumber="21">Lungimea unei scânduri era de zece coţi, şi lăţimea unei scânduri era de un cot şi
                jumătate.
            </VERS>
            <VERS vnumber="22">Fiecare scândură avea două urechi, unite una cu alta; tot aşa au făcut la toate
                scândurile Cortului.
            </VERS>
            <VERS vnumber="23">Au făcut douăzeci de scânduri pentru Cort, înspre partea de miazăzi.
            </VERS>
            <VERS vnumber="24">Au pus patruzeci de picioare de argint sub cele douăzeci de scânduri, câte două picioare
                sub fiecare scândură, pentru cele două urechi ale ei.
            </VERS>
            <VERS vnumber="25">Au făcut apoi douăzeci de scânduri pentru a doua latură a Cortului, latura dinspre
                miazănoapte,
            </VERS>
            <VERS vnumber="26">cu cele patruzeci de picioare de argint ale lor, câte două picioare sub fiecare scândură.
            </VERS>
            <VERS vnumber="27">Au făcut apoi şase scânduri pentru fundul Cortului, înspre apus.
            </VERS>
            <VERS vnumber="28">Au făcut două scânduri pentru cele două unghiuri ale Cortului în partea din fund;
            </VERS>
            <VERS vnumber="29">acestea erau făcute din două bucăţi, începând de la partea de jos, şi bine legate la vârf
                printr-un cerc; la fel au făcut pentru amândouă scândurile din cele două unghiuri.
            </VERS>
            <VERS vnumber="30">Erau astfel opt scânduri, cu picioarele lor de argint, adică şaisprezece picioare, câte
                două picioare sub fiecare scândură.
            </VERS>
            <VERS vnumber="31">Au făcut cinci drugi din lemn de salcâm pentru scândurile uneia din laturile Cortului,
            </VERS>
            <VERS vnumber="32">cinci drugi pentru scândurile celei de a doua laturi a Cortului şi cinci drugi pentru
                scândurile laturii Cortului din fundul dinspre apus;
            </VERS>
            <VERS vnumber="33">drugul de la mijloc l-au făcut aşa ca să treacă prin mijlocul scândurilor, de la un capăt
                la celălalt.
            </VERS>
            <VERS vnumber="34">Au poleit scândurile cu aur, şi verigile lor de aur le-au făcut aşa ca să se poată
                petrece drugii prin ele; şi drugii i-au poleit cu aur.
            </VERS>
            <VERS vnumber="35">Perdeaua dinăuntru au făcut-o de fir albastru, purpuriu şi cărămiziu şi de in subţire
                răsucit; au lucrat-o cu măiestrie; şi au făcut heruvimi pe ea.
            </VERS>
            <VERS vnumber="36">Au făcut patru stâlpi de salcâm pentru ea şi i-au poleit cu aur; cârligele lor erau de
                aur şi au turnat pentru stâlpii aceştia patru picioare de argint.
            </VERS>
            <VERS vnumber="37">Pentru uşa Cortului au făcut o perdea de fir albastru, purpuriu şi cărămiziu şi de in
                subţire răsucit; aceasta era o lucrare făcută la gherghef.
            </VERS>
            <VERS vnumber="38">Au făcut cei cinci stâlpi ai ei cu cârligele lor, iar căpătâiele şi beţele lor de
                legătură le-au poleit cu aur; cele cinci picioare ale lor erau de aramă.
            </VERS>
        </CHAPTER>
        <CHAPTER cnumber="37">
            <VERS vnumber="1">Apoi Beţaleel a făcut chivotul din lemn de salcâm; lungimea lui era de doi coţi şi
                jumătate, lăţimea de un cot şi jumătate, şi înălţimea tot de un cot şi jumătate.
            </VERS>
            <VERS vnumber="2">L-a poleit cu aur curat pe dinăuntru şi pe din afară, şi i-a făcut un chenar de jur
                împrejur.
            </VERS>
            <VERS vnumber="3">A turnat pentru el patru verigi de aur, pe care le-a pus la cele patru colţuri ale lui:
                două verigi de o parte şi două verigi de cealaltă parte.
            </VERS>
            <VERS vnumber="4">A făcut nişte drugi de lemn de salcâm şi i-a poleit cu aur.
            </VERS>
            <VERS vnumber="5">A vârât drugii în verigile de la cele două laturi ale chivotului, ca să ducă chivotul.
            </VERS>
            <VERS vnumber="6">A făcut şi capacul ispăşirii de aur curat; lungimea lui era de doi coţi şi jumătate, şi
                lăţimea de un cot şi jumătate.
            </VERS>
            <VERS vnumber="7">A făcut doi heruvimi de aur bătut, la cele două capete ale capacului ispăşirii;
            </VERS>
            <VERS vnumber="8">un heruvim la un capăt, şi un heruvim la celălalt capăt; heruvimii i-a făcut pe capacul
                ispăşirii la cele două capete ale lui.
            </VERS>
            <VERS vnumber="9">Heruvimii erau cu aripile întinse deasupra, acoperind capacul ispăşirii cu aripile lor şi
                uitându-se unul la altul. Heruvimii stăteau cu faţa întoarsă spre capacul ispăşirii.
            </VERS>
            <VERS vnumber="10">A făcut masa din lemn de salcâm; lungimea ei era de doi coţi, lăţimea de un cot, şi
                înălţimea de un cot şi jumătate.
            </VERS>
            <VERS vnumber="11">A poleit-o cu aur curat şi i-a făcut un chenar de jur împrejur.
            </VERS>
            <VERS vnumber="12">I-a făcut împrejur un pervaz de un lat de mână, pe care a făcut un chenar de jur
                împrejur.
            </VERS>
            <VERS vnumber="13">A turnat pentru masă patru verigi de aur şi a pus verigile în cele patru colţuri, care
                erau la cele patru picioare ale ei.
            </VERS>
            <VERS vnumber="14">Verigile erau lângă pervaz, şi în ele erau vârâţi drugii pentru ducerea mesei.
            </VERS>
            <VERS vnumber="15">A făcut drugii de lemn de salcâm şi i-a poleit cu aur; ei slujeau la ducerea mesei.
            </VERS>
            <VERS vnumber="16">A făcut apoi uneltele care trebuiau puse pe masă: farfuriile, căţuile, potirele şi
                ceştile ei, care slujeau la jertfele de băutură; le-a făcut de aur curat.
            </VERS>
            <VERS vnumber="17">A făcut sfeşnicul de aur curat; a făcut sfeşnicul de aur curat, bătut; piciorul, fusul,
                potiraşele, gămălioarele şi florile lui erau dintr-o bucată cu el.
            </VERS>
            <VERS vnumber="18">Din amândouă părţile lui ieşeau şase braţe: trei braţe dintr-o latură, şi trei braţe din
                cealaltă latură.
            </VERS>
            <VERS vnumber="19">Pe un braţ erau trei potiraşe în chip de floare de migdal, cu gămălioarele şi florile
                lor, şi pe un alt braţ alte trei potiraşe în chip de floare de migdal, cu gămălioarele şi florile lor;
                aşa era la toate cele şase braţe care ieşeau din sfeşnic.
            </VERS>
            <VERS vnumber="20">Pe fusul sfeşnicului erau patru potiraşe în chip de floare de migdal, cu gămălioarele şi
                florile lor.
            </VERS>
            <VERS vnumber="21">Era o gămălioară sub două braţe care ieşeau din sfeşnic, o gămălioară sub alte două
                braţe, şi o gămălioară sub alte două braţe; aşa era la toate cele şase braţe care ieşeau din sfeşnic.
            </VERS>
            <VERS vnumber="22">Gămălioarele şi braţele sfeşnicului erau dintr-o bucată cu el, bătut în întregime dintr-o
                bucată de aur curat.
            </VERS>
            <VERS vnumber="23">A făcut apoi cele şapte candele ale lui, mucările şi cenuşarele lui, toate de aur curat.
            </VERS>
            <VERS vnumber="24">A întrebuinţat un talant de aur curat pentru facerea sfeşnicului cu toate uneltele lui.
            </VERS>
            <VERS vnumber="25">Apoi a făcut altarul pentru tămâie din lemn de salcâm; lungimea lui era de un cot, şi
                lăţimea de un cot; era în patru muchii, şi înălţimea lui era de doi coţi. Coarnele erau dintr-o bucată
                cu el.
            </VERS>
            <VERS vnumber="26">L-a poleit cu aur curat, atât partea de sus, cât şi laturile de jur împrejur şi coarnele.
                Şi i-a făcut o cunună de jur împrejur.
            </VERS>
            <VERS vnumber="27">Sub cunună a făcut două verigi de aur, pe care le-a pus în cele două unghiuri din cele
                două laturi, ca să se vâre în ele drugii care slujeau la ducerea lui.
            </VERS>
            <VERS vnumber="28">A făcut nişte drugi din lemn de salcâm şi i-a poleit cu aur.
            </VERS>
            <VERS vnumber="29">A făcut untdelemnul pentru ungerea sfântă şi tămâia mirositoare, curată, alcătuită după
                meşteşugul făcătorului de mir.
            </VERS>
        </CHAPTER>
        <CHAPTER cnumber="38">
            <VERS vnumber="1">A făcut altarul pentru arderile de tot din lemn de salcâm; lungimea lui era de cinci coţi,
                şi lăţimea de cinci coţi; era în patru muchii, şi înălţimea lui era de trei coţi.
            </VERS>
            <VERS vnumber="2">La cele patru colţuri i-a făcut nişte coarne dintr-o bucată cu el şi l-a poleit cu aramă.
            </VERS>
            <VERS vnumber="3">A făcut toate uneltele altarului: oalele pentru cenuşă, lopeţile, lighenele, furculiţele
                şi tigăile pentru cărbuni; toate uneltele acestea le-a făcut de aramă.
            </VERS>
            <VERS vnumber="4">A făcut pentru altar un grătar de aramă ca o reţea, pe care a pus-o sub pervazul
                altarului, începând de jos, aşa că venea până la jumătatea altarului.
            </VERS>
            <VERS vnumber="5">A turnat apoi patru verigi, pe care le-a pus în cele patru colţuri ale grătarului de
                aramă, ca să vâre drugii în ele.
            </VERS>
            <VERS vnumber="6">A făcut drugii din lemn de salcâm şi i-a poleit cu aramă.
            </VERS>
            <VERS vnumber="7">A vârât drugii în verigile de pe laturile altarului ca să-l ducă. L-a făcut din scânduri,
                gol pe dinăuntru.
            </VERS>
            <VERS vnumber="8">A făcut ligheanul de aramă, cu piciorul lui de aramă, din oglinzile femeilor care slujeau
                la uşa Cortului întâlnirii.
            </VERS>
            <VERS vnumber="9">Apoi a făcut curtea. Înspre partea de miazăzi, pentru curte, erau nişte pânze de in
                subţire răsucit, pe o lungime de o sută de coţi,
            </VERS>
            <VERS vnumber="10">cu douăzeci de stâlpi aşezaţi pe douăzeci de picioare de aramă; cârligele stâlpilor şi
                beţele lor de legătură erau de argint.
            </VERS>
            <VERS vnumber="11">Înspre partea de miazănoapte erau o sută de coţi de pânză, cu douăzeci de stâlpi şi cu
                cele douăzeci de picioare de aramă ale lor; cârligele stâlpilor şi beţele lor de legătură erau de
                argint.
            </VERS>
            <VERS vnumber="12">Înspre partea de apus erau cincizeci de coţi de pânză, cu zece stâlpi şi cele zece
                picioare ale lor; cârligele stâlpilor şi beţele lor de legătură erau de argint.
            </VERS>
            <VERS vnumber="13">Înspre partea de răsărit, pe cei cincizeci de coţi lăţime, erau:
            </VERS>
            <VERS vnumber="14">pentru o aripă, cincisprezece coţi de pânză, cu trei stâlpi şi cele trei picioare ale
                lor,
            </VERS>
            <VERS vnumber="15">şi pentru a doua aripă, care era în faţa ei, de cealaltă parte a porţii curţii,
                cincisprezece coţi de pânză, cu trei stâlpi şi cele trei picioare ale lor.
            </VERS>
            <VERS vnumber="16">Toate pânzele de jur împrejurul curţii erau de in subţire răsucit.
            </VERS>
            <VERS vnumber="17">Picioarele stâlpilor erau de aramă, cârligele stâlpilor şi beţele lor de legătură erau de
                argint, şi căpătâiele lor erau poleite cu argint. Toţi stâlpii curţii erau legaţi între ei cu beţe de
                argint.
            </VERS>
            <VERS vnumber="18">Perdeaua de la poarta curţii Cortului era o lucrătură făcută la gherghef din fir
                albastru, purpuriu, cărămiziu, şi din in subţire răsucit; avea o lungime de douăzeci de coţi, şi
                înălţimea era de cinci coţi, ca lăţimea pânzelor curţii;
            </VERS>
            <VERS vnumber="19">cei patru stâlpi ai ei şi cele patru picioare ale lor erau de aramă; cârligele şi beţele
                lor de legătură erau de argint; iar căpătâiele erau poleite cu argint.
            </VERS>
            <VERS vnumber="20">Toţi ţăruşii din jurul Cortului şi curţii erau de aramă.
            </VERS>
            <VERS vnumber="21">Iată socoteala locaşului Cortului întâlnirii, făcută după porunca lui Moise, prin
                îngrijirea leviţilor, sub cârmuirea lui Itamar, fiul preotului Aaron.
            </VERS>
            <VERS vnumber="22">Beţaleel, fiul lui Uri, fiul lui Hur, din seminţia lui Iuda, a făcut tot ce poruncise lui
                Moise, Domnul.
            </VERS>
            <VERS vnumber="23">El a avut ca ajutor pe Oholiab, fiul lui Ahisamac, din seminţia lui Dan, meşter la săpat
                în pietre, la cioplit cu meşteşug şi la lucrat pe gherghef în materiile vopsite în albastru, în
                purpuriu, în cărămiziu, şi în in subţire.
            </VERS>
            <VERS vnumber="24">Tot aurul întrebuinţat la lucru pentru toate lucrările Sfântului Locaş, aur ieşit din
                daruri, se suia la douăzeci şi nouă de talanţi şi şapte sute treizeci de sicli, după siclul Cortului.
            </VERS>
            <VERS vnumber="25">Argintul celor ieşiţi la numărătoare, din adunare, se suia la o sută de talanţi şi o mie
                şapte sute şaptezeci şi cinci de sicli, după siclul Sfântului Locaş:
            </VERS>
            <VERS vnumber="26">câte o jumătate de siclu de cap, o jumătate de siclu, după siclul Sfântului Locaş, pentru
                fiecare om cuprins în numărătoare, de la vârsta de douăzeci de ani în sus, adică pentru şase sute trei
                mii cinci sute cincizeci de oameni.
            </VERS>
            <VERS vnumber="27">Din cei o sută de talanţi de argint s-au turnat picioarele Sfântului Locaş şi picioarele
                perdelei dinăuntru, adică o sută de picioare la cei o sută de talanţi, câte un talant de picior.
            </VERS>
            <VERS vnumber="28">Şi cu cei o mie şapte sute şaptezeci şi cinci de sicli s-au făcut cârligele şi beţele de
                legătură dintre stâlpi şi le-au poleit căpătâiele.
            </VERS>
            <VERS vnumber="29">Arama dăruită se suia la şaptezeci de talanţi şi două mii patru sute de sicli.
            </VERS>
            <VERS vnumber="30">Din ea au făcut picioarele de la uşa Cortului întâlnirii; altarul de aramă cu grătarul
                lui şi toate uneltele altarului;
            </VERS>
            <VERS vnumber="31">picioarele stâlpilor curţii, de jur împrejur, şi picioarele stâlpilor de la poarta
                curţii; şi toţi ţăruşii din jurul Cortului şi ai curţii.
            </VERS>
        </CHAPTER>
        <CHAPTER cnumber="39">
            <VERS vnumber="1">Cu materiile vopsite în albastru, în purpuriu şi în cărămiziu, au făcut veşmintele
                preoţilor pentru slujba Sfântului Locaş şi au făcut veşminte sfinte lui Aaron, cum poruncise lui Moise,
                Domnul.
            </VERS>
            <VERS vnumber="2">Au făcut efodul de aur, de fir albastru, purpuriu şi cărămiziu şi de in subţire răsucit.
            </VERS>
            <VERS vnumber="3">Au întins nişte plăci de aur şi le-au tăiat în fire subţiri, pe care le-au ţesut în
                materiile vopsite în albastru, în purpuriu şi în cărămiziu şi în in subţire; era lucrat cu măiestrie.
            </VERS>
            <VERS vnumber="4">I-au făcut nişte umerari care se împreunau cu el, aşa că la cele două capete ale lui,
                efodul era legat cu ei.
            </VERS>
            <VERS vnumber="5">Brâul era de aceeaşi lucrătură ca efodul şi prins de el; era de aur, de fir albastru,
                purpuriu şi cărămiziu şi de in subţire răsucit, cum poruncise lui Moise, Domnul.
            </VERS>
            <VERS vnumber="6">Au pregătit pietrele de onix, le-au prins în legături de aur şi au săpat pe ele numele
                fiilor lui Israel, cum se sapă peceţile.
            </VERS>
            <VERS vnumber="7">Le-au pus pe umerarii efodului, ca pietre de aducere aminte pentru fiii lui Israel, cum
                poruncise lui Moise, Domnul.
            </VERS>
            <VERS vnumber="8">Au făcut apoi pieptarul, lucrat cu măiestrie, din aceeaşi lucrătură ca efodul: de aur, de
                fir albastru, purpuriu şi cărămiziu şi de in subţire răsucit.
            </VERS>
            <VERS vnumber="9">Era în patru colţuri. Pieptarul l-au făcut îndoit; lungimea lui era de o palmă, şi lăţimea
                de o palmă; era îndoit.
            </VERS>
            <VERS vnumber="10">Au pus în el patru şiruri de pietre; în şirul întâi era: un sardonix, un topaz şi un
                smarald;
            </VERS>
            <VERS vnumber="11">în al doilea şir: un rubin, un safir şi un diamant;
            </VERS>
            <VERS vnumber="12">în al treilea şir: un opal, un agat şi un ametist;
            </VERS>
            <VERS vnumber="13">iar în al patrulea şir: un crisolit, un onix şi un jasp. Pietrele acestea erau legate în
                ferecăturile lor de aur.
            </VERS>
            <VERS vnumber="14">Erau douăsprezece, după numele fiilor lui Israel; erau săpate ca nişte peceţi, fiecare cu
                numele uneia din cele douăsprezece seminţii.
            </VERS>
            <VERS vnumber="15">Pe pieptar au făcut apoi nişte lănţişoare de aur curat, împletite ca nişte sfori.
            </VERS>
            <VERS vnumber="16">Au făcut două ferecături de aur şi două verigi de aur, şi au pus cele două verigi la cele
                două capete ale pieptarului.
            </VERS>
            <VERS vnumber="17">Apoi cele două lănţişoare împletite, de aur, le-au vârât în cele două verigi de la cele
                două capete ale pieptarului;
            </VERS>
            <VERS vnumber="18">iar celelalte două capete ale celor două lănţişoare le-au agăţat de cele două ferecături
                şi le-au pus pe umerarii efodului în partea dinainte.
            </VERS>
            <VERS vnumber="19">Au mai făcut două verigi de aur, pe care le-au pus la cele două capete de jos ale
                pieptarului, pe marginea dinăuntru dinspre efod.
            </VERS>
            <VERS vnumber="20">Apoi au făcut alte două verigi de aur, pe care le-au pus la cei doi umerari ai efodului,
                jos, pe partea dinainte a lui, tocmai acolo unde se împreunează efodul cu umerarii, deasupra brâului
                efodului.
            </VERS>
            <VERS vnumber="21">Au legat pieptarul cu verigile lui de verigile efodului cu o sfoară albastră, aşa ca
                pieptarul să stea ţeapăn deasupra brâului efodului şi să nu se poată mişca de pe efod, cum poruncise lui
                Moise, Domnul.
            </VERS>
            <VERS vnumber="22">Au făcut mantia de sub efod, ţesută toată cu meşteşug din materie albastră.
            </VERS>
            <VERS vnumber="23">La mijlocul mantiei, sus, era o gură ca gura unei platoşe; gura aceasta era tivită de jur
                împrejur, ca să nu se rupă.
            </VERS>
            <VERS vnumber="24">Pe marginea mantiei au făcut nişte rodii de culoare albastră, purpurie şi cărămizie, din
                fir răsucit;
            </VERS>
            <VERS vnumber="25">au făcut şi nişte clopoţei de aur curat, şi clopoţeii i-au pus între rodii, de jur
                împrejurul mantiei:
            </VERS>
            <VERS vnumber="26">venea un clopoţel şi o rodie, un clopoţel şi o rodie pe toată marginea dimprejurul
                mantiei, pentru slujbă, cum poruncise lui Moise, Domnul.
            </VERS>
            <VERS vnumber="27">Au făcut şi tunicile de in subţire ţesute cu măiestre, pentru Aaron şi fiii lui;
            </VERS>
            <VERS vnumber="28">mitra de in subţire şi scufiile de in subţire care slujeau ca podoabă; izmenele de in
                subţire răsucit;
            </VERS>
            <VERS vnumber="29">brâul de in subţire răsucit, lucrat la gherghef şi de culoare albastră, purpurie şi
                cărămizie, cum poruncise lui Moise, Domnul.
            </VERS>
            <VERS vnumber="30">Au făcut apoi şi placa de aur curat, cununa împărătească sfântă, şi au săpat pe ea, cum
                se sapă pe o pecete: „Sfânt Domnului”.
            </VERS>
            <VERS vnumber="31">Au legat-o de mitră, sus, cu o sfoară albastră, cum poruncise lui Moise Domnul.
            </VERS>
            <VERS vnumber="32">Astfel au fost isprăvite toate lucrările locaşului Cortului întâlnirii. Copiii lui Israel
                au făcut tot ce poruncise lui Moise, Domnul: aşa au făcut.
            </VERS>
            <VERS vnumber="33">Au adus locaşul la Moise: Cortul şi toate uneltele lui, copcile, scândurile, drugii,
                stâlpii şi picioarele lui;
            </VERS>
            <VERS vnumber="34">învelitoarea de piei de berbec vopsite în roşu, învelitoarea de piei de viţel de mare şi
                perdeaua de despărţire;
            </VERS>
            <VERS vnumber="35">chivotul mărturiei şi drugii lui, şi capacul ispăşirii;
            </VERS>
            <VERS vnumber="36">masa cu toate uneltele ei şi pâinile pentru punerea înaintea Domnului;
            </VERS>
            <VERS vnumber="37">sfeşnicul de aur curat, candelele lui aşezate în rând şi toate uneltele lui, şi
                untdelemnul pentru sfeşnic;
            </VERS>
            <VERS vnumber="38">altarul de aur, untdelemnul pentru ungere şi tămâia mirositoare, şi perdeaua de la uşa
                Cortului;
            </VERS>
            <VERS vnumber="39">altarul de aramă, grătarul lui de aramă, drugii lui şi toate uneltele lui; ligheanul cu
                piciorul lui;
            </VERS>
            <VERS vnumber="40">pânzele curţii, stâlpii ei şi picioarele lor, perdeaua de la poarta curţii, funiile ei,
                ţăruşii ei şi toate uneltele pentru slujba locaşului Cortului întâlnirii;
            </VERS>
            <VERS vnumber="41">veşmintele pentru slujbă, pentru făcut slujba în Locul Sfânt, veşmintele sfinte pentru
                preotul Aaron şi veşmintele fiilor lui pentru slujbele preoţeşti.
            </VERS>
            <VERS vnumber="42">Copiii lui Israel au făcut toate aceste lucrări după toate poruncile pe care le dăduse
                lui Moise, Domnul.
            </VERS>
            <VERS vnumber="43">Moise a cercetat toate lucrările; şi iată, le făcuseră cum poruncise Domnul, aşa le
                făcuseră. Şi Moise i-a binecuvântat.
            </VERS>
        </CHAPTER>
        <CHAPTER cnumber="40">
            <VERS vnumber="1">Domnul a vorbit lui Moise şi a zis:
            </VERS>
            <VERS vnumber="2">„În ziua întâi a lunii întâi, să întinzi locaşul Cortului întâlnirii.
            </VERS>
            <VERS vnumber="3">Să pui în el chivotul mărturiei, şi înaintea chivotului să atârni perdeaua dinăuntru.
            </VERS>
            <VERS vnumber="4">Apoi să aduci masa şi să pui pe ea cele rânduite. După aceea, să aduci sfeşnicul şi să-i
                aşezi candelele.
            </VERS>
            <VERS vnumber="5">Altarul de aur pentru tămâie să-l aşezi înaintea chivotului mărturiei şi să atârni
                perdeaua la uşa Cortului.
            </VERS>
            <VERS vnumber="6">Să aşezi altarul pentru arderile de tot înaintea uşii locaşului Cortului întâlnirii.
            </VERS>
            <VERS vnumber="7">Ligheanul să-l aşezi între Cortul întâlnirii şi altar şi să pui apă în el.
            </VERS>
            <VERS vnumber="8">Să aşezi curtea de jur împrejur şi să pui perdeaua la poarta curţii.
            </VERS>
            <VERS vnumber="9">Să iei untdelemnul pentru ungere, să ungi cu el Cortul şi tot ce cuprinde el şi să-l
                sfinţeşti, cu toate uneltele lui; şi va fi sfânt.
            </VERS>
            <VERS vnumber="10">Să ungi altarul pentru arderile de tot şi toate uneltele lui şi să sfinţeşti altarul; şi
                altarul va fi preasfânt.
            </VERS>
            <VERS vnumber="11">Să ungi ligheanul cu piciorul lui şi să-l sfinţeşti.
            </VERS>
            <VERS vnumber="12">Apoi să aduci pe Aaron şi pe fiii lui la uşa Cortului întâlnirii şi să-i speli cu apă.
            </VERS>
            <VERS vnumber="13">Să îmbraci pe Aaron cu veşmintele sfinte, să-l ungi şi să-l sfinţeşti, ca să-Mi facă
                slujba de preot.
            </VERS>
            <VERS vnumber="14">Să chemi şi pe fiii lui, să-i îmbraci cu tunicile
            </VERS>
            <VERS vnumber="15">şi să-i ungi cum ai uns pe tatăl lor, ca să-Mi facă slujba de preoţi. În puterea acestei
                ungeri, ei vor avea pururi dreptul preoţiei printre urmaşii lor.”
            </VERS>
            <VERS vnumber="16">Moise a făcut întocmai cum îi poruncise Domnul; aşa a făcut.
            </VERS>
            <VERS vnumber="17">În ziua întâi a lunii întâi a anului al doilea, Cortul era aşezat.
            </VERS>
            <VERS vnumber="18">Moise a aşezat Cortul; i-a pus picioarele, a aşezat scândurile şi verigile şi a ridicat
                stâlpii.
            </VERS>
            <VERS vnumber="19">A întins învelitoarea care slujea de acoperiş deasupra Cortului, şi pe deasupra a pus
                învelitoarea acoperişului Cortului, cum poruncise lui Moise, Domnul.
            </VERS>
            <VERS vnumber="20">Apoi a luat mărturia şi a pus-o în chivot; a pus drugii la chivot şi a aşezat capacul
                ispăşirii deasupra chivotului.
            </VERS>
            <VERS vnumber="21">A adus chivotul în Cort; a atârnat perdeaua despărţitoare înaintea lui şi a acoperit
                astfel chivotul mărturiei, cum poruncise lui Moise, Domnul.
            </VERS>
            <VERS vnumber="22">A aşezat masa în Cortul întâlnirii, în partea de miazănoapte a Cortului, dincoace de
                perdeaua dinăuntru;
            </VERS>
            <VERS vnumber="23">şi a pus pe ea pâinile, înaintea Domnului, cum poruncise lui Moise, Domnul.
            </VERS>
            <VERS vnumber="24">Apoi a aşezat sfeşnicul în Cortul întâlnirii, în faţa mesei, în partea de miazăzi a
                Cortului;
            </VERS>
            <VERS vnumber="25">şi i-a aşezat candelele, înaintea Domnului, cum poruncise lui Moise, Domnul.
            </VERS>
            <VERS vnumber="26">Apoi a aşezat altarul de aur în Cortul întâlnirii în faţa perdelei dinăuntru;
            </VERS>
            <VERS vnumber="27">a ars pe el tămâie mirositoare, cum poruncise lui Moise, Domnul.
            </VERS>
            <VERS vnumber="28">A aşezat perdeaua la uşa Cortului.
            </VERS>
            <VERS vnumber="29">A aşezat altarul pentru arderile de tot la uşa locaşului Cortului întâlnirii; şi a adus
                pe el arderea de tot şi jertfa de mâncare, cum poruncise lui Moise, Domnul.
            </VERS>
            <VERS vnumber="30">A aşezat ligheanul între Cortul întâlnirii şi altar şi a pus în el apă pentru spălat.
            </VERS>
            <VERS vnumber="31">Moise, Aaron şi fiii lui şi-au spălat mâinile şi picioarele în el;
            </VERS>
            <VERS vnumber="32">când intrau în Cortul întâlnirii şi se apropiau de altar, se spălau, cum poruncise lui
                Moise, Domnul.
            </VERS>
            <VERS vnumber="33">Apoi a ridicat curtea împrejurul Cortului şi altarului şi a pus perdeaua la poarta
                curţii. Astfel a isprăvit Moise lucrarea.
            </VERS>
            <VERS vnumber="34">Atunci norul a acoperit Cortul întâlnirii, şi slava Domnului a umplut Cortul.
            </VERS>
            <VERS vnumber="35">Moise nu putea să intre în Cortul întâlnirii, pentru că norul stătea deasupra lui, şi
                slava Domnului umplea Cortul.
            </VERS>
            <VERS vnumber="36">Cât au ţinut călătoriile lor, copiii lui Israel porneau numai când se ridica norul
                deasupra Cortului.
            </VERS>
            <VERS vnumber="37">Şi când nu se ridica norul, nu porneau, până ce nu se ridica.
            </VERS>
            <VERS vnumber="38">Norul Domnului era deasupra Cortului ziua; iar noaptea, era un foc înaintea întregii case
                a lui Israel, în timpul tuturor călătoriilor lor.
            </VERS>
        </CHAPTER>
    </BIBLEBOOK>
</XMLBIBLE>
